2022032058
Federale Overheidsdienst
Justitie
28 APRIL 2022. - Wet houdende boek 5 "Verbintenissen" van het Burgerlijk Wetboek
(1)
FILIP, Koning der Belgen,
Aan allen die nu zijn en hierna wezen zullen, Onze Groet.
De Kamer van volksvertegenwoordigers heeft aangenomen en Wij bekrachtigen, hetgeen volgt :
HOOFDSTUK 1. - Inleidende bepaling
Artikel 1. Deze wet regelt een aangelegenheid als bedoeld in artikel 74 van de Grondwet.
HOOFDSTUK 2. - Inhoud van boek 5 "Verbintenissen" van het nieuwe Burgerlijk Wetboek
Art. 2. Boek 5 van het Burgerlijk Wetboek, ingevoerd bij artikel 2 van de wet van 13 april 2019 tot
invoering van een Burgerlijk Wetboek en tot invoeging van boek 8 "Bewijs" in dat Wetboek, bevat
de volgende bepalingen:
"Boek 5. Verbintenissen
Titel 1. Inleidende bepalingen
Artikel 5.1. Verbintenis
Een verbintenis is een rechtsband op grond waarvan een schuldeiser van een schuldenaar, indien
nodig in rechte, de uitvoering van een prestatie mag eisen.
Art. 5.2. Natuurlijke verbintenis


De natuurlijke verbintenis is een verbintenis waarvan de uitvoering niet kan worden afgedwongen.
Restitutie is niet mogelijk voor een natuurlijke verbintenis die zonder vergissing of dwang werd
nagekomen.
De erkenning, zonder vergissing of dwang, van een natuurlijke verbintenis doet een verbintenis
ontstaan.
Art. 5.3. Bronnen van verbintenissen en draagwijdte van de bepalingen
Verbintenissen ontstaan uit een rechtshandeling, uit een oneigenlijk contract, uit de
buitencontractuele aansprakelijkheid of uit de wet.
De bepalingen van dit boek zijn van aanvullend recht tenzij uit de tekst of de draagwijdte ervan
blijkt dat ze geheel of gedeeltelijk een karakter van dwingend recht of van openbare orde hebben.
Titel 2. Bronnen van verbintenissen
Ondertitel 1. Rechtshandelingen
Hoofdstuk 1. Contract
Afdeling 1. Inleidende bepalingen
Art. 5.4. Deﬁnitie van het contract
Een contract, of overeenkomst, is een wilsovereenstemming tussen twee of meer personen met
de bedoeling rechtsgevolgen te doen ontstaan.
Art. 5.5. Consensuele, vormelijke en zakelijke contracten
Een contract is consensueel wanneer het tot stand komt door de loutere wilsovereenstemming
van de partijen zonder dat zijn geldigheid onderworpen is aan een vormvereiste.
Een contract is vormelijk wanneer zijn geldigheid onderworpen is aan een vormvereiste.
Een contract is zakelijk wanneer zijn totstandkoming onderworpen is aan de overhandiging van
een voorwerp door een partij aan de andere.
Art. 5.6. Wederkerige en eenzijdige contracten
Een contract is wederkerig wanneer de partijen over en weer jegens elkaar verbonden zijn.
Een contract is eenzijdig wanneer een partij verbonden is jegens een andere, zonder enige
verbintenis voor laatstgenoemde.


Art. 5.7. Contracten onder bezwarende en ten kosteloze titel
Een contract is onder bezwarende titel wanneer het voor elke partij een voordeel oplevert.
Een contract is ten kosteloze titel wanneer een partij die aan de andere een voordeel verschaft, in
ruil daarvoor geen voordeel krijgt.
Art. 5.8. Vergeldende en kanscontracten
Een contract is vergeldend wanneer, bij zijn totstandkoming, de wederkerige prestaties als
gelijkwaardig worden beschouwd.
Een contract is een kanscontract wanneer de gelijkwaardigheid van de wederkerige prestaties
waartoe de partijen zich verbonden hebben, onzeker is doordat het bestaan of de omvang van
één van de prestaties afhangt van een onzekere gebeurtenis. Het veronderstelt het bestaan van
een kans op winst of een risico op verlies.
Art. 5.9. Raamcontract
Een raamcontract is een contract waarbij de partijen de algemene principes overeenkomen
waarbinnen zij latere uitvoeringscontracten zullen sluiten.
Art. 5.10. Toetredingscontract
Een contract is een toetredingscontract wanneer het vooraf en eenzijdig is opgesteld door een
partij en er niet over onderhandeld kan worden.
Het feit dat over sommige bedingen van het contract kan worden onderhandeld, sluit de
toepassing van dit artikel op de rest van het contract niet uit, indien de globale beoordeling leidt
tot de conclusie dat het niettemin gaat om een toetredingscontract.
Art. 5.11. Contract met een consument
Een contract met een consument is het contract gesloten tussen een onderneming in de zin van
het Wetboek van economisch recht en een consument in de zin van dat Wetboek.
Art. 5.12. Meerpartijencontract
Een meerpartijencontract is een contract door meer dan twee partijen aangegaan.
Art. 5.13. Toepassingsgebied en verwijzingen


Dit hoofdstuk bevat de algemene regels die van toepassing zijn op alle contracten,
meerpartijencontracten inbegrepen, en contractuele bedingen, tenzij de wet zich daartegen
verzet.
De regels die alleen voor bijzondere contracten gelden, worden vastgesteld in de bepalingen van
het oud Burgerlijk Wetboek en van het huidig Wetboek die elk van die contracten betreffen, in het
Wetboek van economisch recht en in bijzondere wetten.
Afdeling 2. Totstandkoming van het contract
Onderafdeling 1. Dynamische totstandkoming van het contract
Paragraaf 1. Onderhandelingen
Art. 5.14. Contractsvrijheid
Buiten de gevallen die de wet bepaalt, staat het iedereen vrij om al dan niet een contract te sluiten
en om zijn medecontractant te kiezen, zonder de redenen van zijn keuze te moeten
verantwoorden.
De partijen zijn vrij om de inhoud van het contract te bepalen, voor zover dit voldoet aan de bij wet
bepaalde geldigheidsvereisten.
Art. 5.15. Onderhandelingsvrijheid
De partijen zijn vrij precontractuele onderhandelingen aan te vatten, te voeren en af te breken.
Ze handelen hierbij in overeenstemming met de eisen van de goede trouw.
Art. 5.16. Informatieplichten
De partijen verstrekken elkaar tijdens de precontractuele onderhandelingen de informatie die de
wet, de goede trouw en de gebruiken, in het licht van de hoedanigheid van de partijen, hun
redelijke verwachtingen en het voorwerp van het contract, hen opleggen te geven.
Art. 5.17. Precontractuele aansprakelijkheid
De partijen kunnen tijdens de precontractuele onderhandelingen jegens elkaar buitencontractuele
aansprakelijkheid oplopen.
Bij foutief afbreken van onderhandelingen houdt deze aansprakelijkheid in dat de benadeelde
persoon teruggeplaatst wordt in de situatie waarin hij zich zou hebben bevonden indien er niet
zou zijn onderhandeld. Wanneer het rechtmatig vertrouwen is gewekt dat het contract zonder


enige twijfel gesloten zou worden, kan deze aansprakelijkheid het herstel van het verlies van de
verwachte netto-voordelen uit het niet gesloten contract inhouden.
De schending van een informatieplicht kan niet enkel leiden tot de precontractuele
aansprakelijkheid maar ook tot de nietigheid van het contract indien voldaan is aan de vereisten
bepaald in artikel 5.33.
Paragraaf 2. Aanbod en aanvaarding
Art. 5.18. Beginsel
Het contract komt tot stand door de aanvaarding van een aanbod.
Art. 5.19. Aanbod
Het aanbod is een voorstel tot contracteren dat alle essentiële en substantiële bestanddelen
omvat van het beoogde contract en de wil van de aanbieder impliceert om door het contract
gebonden te zijn in geval van aanvaarding.
Een mededelingsplichtig aanbod mag worden gewijzigd of ingetrokken zolang het aanbod de
bestemmeling niet heeft bereikt in de zin van artikel 1.5. Een aanbod aan het publiek kan niet
worden gewijzigd of ingetrokken zodra het veruitwendigd is.
Een aanbod blijft onherroepelijk gedurende de erin bepaalde termijn of, bij gebrek daaraan,
gedurende een redelijke termijn.
Na het verstrijken van die termijn of nadat de afwijzing van het aanbod de aanbieder heeft bereikt,
is het aanbod niet langer bindend ten aanzien van de persoon die het afwijst.
Art. 5.20. Aanvaarding
De aanvaarding is elke verklaring of andere gedraging van de bestemmeling van het aanbod die
uitdrukt dat hij ermee instemt, zonder aanvullingen, beperkingen of andere wijzigingen van
essentiële of substantiële bestanddelen.
Dergelijke aanvullingen, beperkingen of andere wijzigingen gelden als afwijzing van het
oorspronkelijke aanbod en desgevallend als een nieuw aanbod.
Tenzij anders voortvloeit uit de wet, gebruiken of concrete omstandigheden, kan een aanvaarding
niet worden afgeleid uit stilzwijgen.
De intrekking van de aanvaarding is mogelijk zolang deze de aanbieder niet heeft bereikt.


Art. 5.21. Tijdstip en plaats van totstandkoming
Het contract komt tot stand op het ogenblik en op de plaats waar de aanvaarding de aanbieder
bereikt in de zin van artikel 1.5.
Bij een langs elektronische weg gesloten contract wordt, tenzij partijen anders zijn
overeengekomen, deze plaats vermoed de woonplaats van de aanbieder te zijn.
Art. 5.22. Herroepingsrecht
De wet of het contract kan een herroepingsrecht toekennen. Op grond hiervan beschikt een partij
na het sluiten van het contract over een termijn waarbinnen zij aan de andere partij ter kennis kan
brengen dat zij afziet van het contract.
In dat geval, tenzij anders bepaald door de wet of het contract, mag die partij het contract
herroepen zonder betaling van kosten of van een vergoeding en zonder opgave van redenen.
Art. 5.23. Algemene voorwaarden
De opname van algemene voorwaarden van een partij in het contract vereist hun effectieve
kennis door de andere partij of ten minste de mogelijkheid voor deze om er effectief kennis van te
nemen, alsook hun aanvaarding.
Bij conﬂict tussen de algemene voorwaarden van een van de partijen en de onderhandelde
voorwaarden, komt voorrang toe aan deze laatste.
Verwijzen aanbod en aanvaarding naar verschillende algemene voorwaarden, dan komt het
contract niettemin tot stand. Beide algemene voorwaarden maken deel uit van het contract, met
uitzondering van de onverenigbare bedingen.
In afwijking van het derde lid komt het contract niet tot stand indien een partij vooraf of zonder
onnodige vertraging na de ontvangst van de aanvaarding uitdrukkelijk, en niet door middel van
algemene voorwaarden, aangeeft dat zij niet wil gebonden zijn door een dergelijk contract.
Paragraaf 3. Voorkeurs- en optiecontract
Art. 5.24. Voorkeurscontract
Het voorkeurscontract is een contract waarbij een partij zich ertoe verbindt om voorrang te geven
aan de begunstigde ervan indien zij zou beslissen te contracteren. Tenzij de wet of het contract
anders bepaalt, is het voorkeurscontract aan volgende regels onderworpen.
De partij mag slechts met een derde contracteren nadat zij aan de begunstigde de gelegenheid


heeft gegeven om zijn voorkeursrecht uit te oefenen. Te dien einde geeft zij aan de begunstigde
kennis van de essentiële en substantiële bestanddelen van het contract dat zij beoogt te sluiten.
Deze kennisgeving geldt als aanbod.
Wordt het aanbod niet aanvaard, dan mag de partij niet contracteren met een derde tegen een
lagere prijs of gunstigere voorwaarden zonder opnieuw over te gaan tot een kennisgeving
overeenkomstig het tweede lid.
Art. 5.25. Optiecontract of eenzijdige contractbelofte
Het optiecontract, of de eenzijdige contractbelofte, is een contract waarbij een partij aan de
begunstigde ervan het recht geeft te beslissen om met haar een contract te sluiten waarvan de
essentiële en substantiële bestanddelen vastliggen en voor de totstandkoming waarvan enkel
nog de toestemming van de begunstigde ontbreekt.
Art. 5.26. Sanctie
Wanneer een contract met een derde het voorkeurs- of optiecontract schendt, beschikt de
begunstigde over de sancties bij niet-nakoming van de schuldenaar.
Ten laste van de derde die medeplichtig is aan de schending van het voorkeurs- of optiecontract,
kan de begunstigde ook herstel van de geleden schade of de niet-tegenwerpelijkheid van het
contract vorderen, of eisen dat hij de plaats van de derde inneemt in het gesloten contract.
Onderafdeling 2. Geldigheidsvereisten
Paragraaf 1. Opsomming
Art. 5.27. Geldigheidsvereisten
Voor de geldigheid van een contract moeten de volgende vereisten vervuld zijn:
1° de vrije en bewuste toestemming van elke partij;
2° de bekwaamheid van elke partij om contracten aan te gaan;
3° een bepaalbaar en geoorloofd voorwerp;
4° een geoorloofde oorzaak.
De geldigheidsvereisten worden beoordeeld op het ogenblik van de contractsluiting.
Paragraaf 2. Toestemming en wilsgebreken
Art. 5.28. Beginsel van het consensualisme


Het contract komt tot stand door de loutere wilsovereenstemming van de partijen.
Art. 5.29. Uitzonderingen op het beginsel van het consensualisme
Bij uitzondering kunnen de wet of het contract bepaalde vormvereisten opleggen of de
overhandiging van een voorwerp vereisen.
Bij gebrek aan overhandiging van het voorwerp, komt het zakelijke contract niet tot stand.
Bij gebrek aan vervulling van de vormvereisten, is het vormelijk contract nietig wanneer deze
sanctie uit de wet of het contract voortvloeit.
Vormvereisten louter opgelegd voor het bewijs of de tegenwerpelijkheid van het contract hebben
geen invloed op de geldigheid ervan.
Art. 5.30. Functionele gelijkwaardigheid
§ 1. Aan elke wettelijke of reglementaire vormvereiste voor de totstandkoming van contracten
langs elektronische weg is voldaan wanneer de functionele kwaliteiten van deze vereiste zijn
gevrijwaard.
§ 2. Voor de toepassing van paragraaf 1, moet in overweging worden genomen dat:
1° aan de vereiste van een geschrift is voldaan door een geheel van alfabetische tekens of van
enige andere verstaanbare tekens aangebracht op een drager die de mogelijkheid biedt toegang
ertoe te hebben gedurende een periode die is afgestemd op het doel waarvoor de informatie kan
dienen en waarbij de integriteit ervan wordt beschermd, welke ook de drager en de
transmissiemogelijkheden zijn;
2° aan de uitdrukkelijke of stilzwijgende vereiste van een handtekening is voldaan wanneer deze
laatste beantwoordt aan de voorwaarden van ofwel artikel 3, 10° van de Verordening (EU) nr.
910/2014 van het Europees Parlement en de Raad van 23 juli 2014 betreffende elektronische
identiﬁcatie en vertrouwensdiensten voor elektronische transacties in de interne markt en tot
intrekking van Richtlijn 1999/93/EG, ofwel artikel 3, 12° van de Verordening (EU) nr. 910/2014 van
het Europees Parlement en de Raad van 23 juli 2014 betreffende elektronische identiﬁcatie en
vertrouwensdiensten voor elektronische transacties in de interne markt en tot intrekking van
Richtlijn 1999/93/EG;
3° aan de vereiste van een geschreven vermelding van degene die zich verbindt, kan worden
voldaan door om het even welk procédé dat waarborgt dat de vermelding effectief uitgaat van
deze laatste.


§ 3. Op voorwaarde dat ze het bestaan van praktische belemmeringen vaststellen voor het
vervullen van een wettelijke of reglementaire vormvereiste in het kader van de totstandkoming
van een contract langs elektronische weg, kunnen de bevoegde hoven en rechtbanken paragrafen
1 en 2 buiten toepassing laten op de contracten die tot één van de volgende categorieën behoren:
1° contracten die rechten doen ontstaan of overdragen ten aanzien van onroerende zaken, met
uitzondering van huurrechten;
2° contracten waarvoor de wet de tussenkomst voorschrijft van de rechtbank, de autoriteit of de
beroepsgroep die een publieke taak uitoefent;
3° contracten voor persoonlijke en zakelijke zekerheden welke gesteld worden door personen die
handelen voor doeleinden buiten hun handels- of beroepsactiviteit;
4° contracten die onder het familierecht of het erfrecht vallen.
Art. 5.31. Afwezigheid van toestemming en wilsverhinderende dwaling
Het contract dat tot stand komt hoewel de toestemming van één van de partijen ontbreekt, is
relatief nietig.
Het contract aangetast door een wilsverhinderende dwaling is slechts nietig indien de dwaling
doorslaggevend en verschoonbaar is.
Art. 5.32. Materiële vergissing
Een materiële vergissing die voortvloeit uit een ongewilde discrepantie tussen de werkelijke
gemeenschappelijke wil van de partijen en hun verklaarde wil, leidt niet tot de nietigheid van het
contract, maar kan steeds worden rechtgezet.
Art. 5.33. Wilsgebreken
Geen toestemming is geldig wanneer zij het gevolg is van dwaling, bedrog, geweld of misbruik
van omstandigheden, voor zover het wilsgebrek doorslaggevend is.
Tenzij de wet anders bepaalt, is een contract aangetast door een wilsgebrek relatief nietig,
onverminderd de precontractuele aansprakelijkheid zoals bepaald in artikel 5.17.
Bedrog, geweld en misbruik van omstandigheden uitgaand van de medeplichtige van de
medecontractant of van een persoon waarvoor deze laatste instaat, worden gelijkgesteld met
deze van de medecontractant.


Art. 5.34. Dwaling
Dwaling is alleen dan een nietigheidsgrond indien een partij op een verschoonbare wijze een
verkeerde voorstelling heeft van een element dat voor haar doorslaggevend is geweest om het
contract te sluiten, terwijl de wederpartij op de hoogte was of behoorde te zijn van dit
doorslaggevende karakter.
Dwaling kan betrekking hebben op feiten of op het recht.
Dwaling is geen nietigheidsgrond indien zij alleen de persoon betreft met wie men bedoelde te
contracteren, tenzij het contract hoofdzakelijk uit aanmerking van deze persoon is aangegaan.
Is evenmin een nietigheidsgrond, de dwaling die uitsluitend de waarde van een voorwerp of
prestatie of de prijs betreft, tenzij zij voortvloeit uit een dwaling over een doorslaggevende
eigenschap van het voorwerp van het contract.
Art. 5.35. Bedrog
Bedrog is alleen dan een nietigheidsgrond indien een partij werd misleid door kunstgrepen die
haar medecontractant opzettelijk heeft aangewend.
Een kunstgreep kan bestaan uit het opzettelijk achterhouden van informatie waarover men
beschikt en die men diende mee te delen overeenkomstig artikel 5.16.
Bedrog is een nietigheidsgrond, ongeacht of de dwaling ten gevolge van dat bedrog
verschoonbaar is.
Bedrog wordt niet vermoed, maar moet worden bewezen.
Art. 5.36. Geweld
Geweld is alleen dan een nietigheidsgrond indien een partij een contract sluit onder
onrechtmatige dwang van haar medecontractant die haar doet vrezen voor een aanzienlijke
aantasting van de fysieke of morele integriteit of het vermogen van die partij of van haar naasten.
Art. 5.37. Misbruik van omstandigheden
Er is misbruik van omstandigheden wanneer bij de contractsluiting een kennelijk onevenwicht
bestaat tussen de prestaties als gevolg van het misbruik door de ene partij van omstandigheden
die verbonden zijn aan de zwakke positie van de andere partij.
In dit geval kan de zwakke partij aanspraak maken op de aanpassing van haar verbintenissen
door de rechter en, indien het misbruik doorslaggevend is, op de relatieve nietigheid.


Art. 5.38. Benadeling
Een onevenwicht tussen de prestaties van de partijen is geen nietigheidsgrond, tenzij de wet
anders bepaalt.
Art. 5.39. Veinzing
Er is veinzing wanneer partijen een schijncontract sluiten terwijl zij door een verborgen contract,
de tegenbrief, het schijncontract wijzigen of teniet doen.
Tussen de partijen geldt de tegenbrief.
Derden te goeder trouw kunnen kiezen om zich te beroepen hetzij op het schijncontract hetzij op
de tegenbrief.
Paragraaf 3. Bekwaamheid van de contracterende partijen
Art. 5.40. Beginsel
Elke persoon kan contracten aangaan, indien hij daartoe door de wet niet onbekwaam is
verklaard.
Art. 5.41. Uitzonderingen op de bekwaamheid tot contracteren
Onbekwaam om contracten aan te gaan zijn:
1° minderjarigen;
2° krachtens artikel 492/1 van het oud Burgerlijk Wetboek beschermde personen binnen de
perken van de beslissing van de bevoegde vrederechter;
3° personen aan wie de wet het aangaan van bepaalde contracten verbiedt.
Art. 5.42. Gevolgen van de onbekwaamheid
Tenzij de wet anders bepaalt, leidt onbekwaamheid om te contracteren tot de relatieve nietigheid.
Art. 5.43. Benadeling van de minderjarige
Benadeling is een relatieve nietigheidsgrond ten voordele van de niet-ontvoogde minderjarige,
voor alle soorten van contracten en ten voordele van de ontvoogde minderjarige, voor alle
contracten die de grenzen van zijn bekwaamheid te buiten gaan.
Benadeling kan niet worden ingeroepen:


1° indien zij enkel het gevolg is van een toevallige en onvoorziene gebeurtenis;
2° betreffende overeenkomsten in de huwelijksovereenkomst van de minderjarige vervat,
wanneer die zijn aangegaan met de bijstand van zijn ouders, één van hen, of bij ontstentenis
daarvan, met de machtiging van de familierechtbank.
Art. 5.44. Verklaring van meerderjarigheid
De enkele verklaring van de minderjarige dat hij meerderjarig is, verhindert de nietigheid niet.
Art. 5.45. Naleving van vormvereisten
Wanneer de vormvereisten die ten aanzien van minderjarigen worden opgelegd, hetzij voor de
vervreemding van onroerende goederen, hetzij bij de verdeling van een nalatenschap, nageleefd
zijn, worden de minderjarigen, met betrekking tot die handelingen, beschouwd alsof zij die
verricht hadden na hun meerderjarigheid.
Paragraaf 4. Voorwerp
Art. 5.46. Deﬁnities
Ieder contract heeft als voorwerp de verbintenissen of de andere rechtsgevolgen die de partijen
beogen.
Het voorwerp van een verbintenis is een prestatie, die erin kan bestaan iets te doen of niet te
doen, iets te geven of iets te garanderen.
Een verbintenis tot geven strekt tot de overdracht van een recht of tot de vestiging van een
zakelijk recht.
Art. 5.47. Mogelijkheid van het voorwerp
De prestatie moet mogelijk zijn.
Art. 5.48. Voorwerpen in de handel
Het voorwerp van een prestatie moet noodzakelijk in de handel zijn.
Art. 5.49. Bepaalbaarheid van het voorwerp
De prestatie moet bepaald of ten minste bepaalbaar zijn zonder dat een nieuwe
wilsovereenstemming tussen partijen is vereist.


De bepaling van de prestatie kan krachtens de wet, het contract of de gebruiken worden
overgelaten aan één van de partijen of aan een bepaalde of bepaalbare derde, tenzij de wet dat
verbiedt.
Art. 5.50. Toekomstige goederen
Toekomstige goederen kunnen het voorwerp van een prestatie uitmaken.
Art. 5.51. Geoorloofdheid
De prestatie is ongeoorloofd wanneer zij een toestand doet ontstaan of in stand houdt die in
strijd is met de openbare orde of met dwingende wetsbepalingen.
Art. 5.52. Onrechtmatige bedingen
Elk beding waarover niet kan worden onderhandeld en dat een kennelijk onevenwicht schept
tussen de rechten en plichten van partijen is onrechtmatig en wordt voor niet geschreven
gehouden.
Bij de beoordeling van het kennelijk onevenwicht wordt rekening gehouden met alle
omstandigheden rond het sluiten van het contract.
Het eerste lid is noch van toepassing op de bepaling van de hoofdprestaties van het contract,
noch op de gelijkwaardigheid van deze hoofdprestaties.
Paragraaf 5. Oorzaak
Art. 5.53. Deﬁnitie
De oorzaak bestaat uit de determinerende beweegredenen die elke partij ertoe hebben bewogen
om het contract te sluiten voor zover die gekend waren of behoorden te zijn door de andere partij.
Art. 5.54. Vereiste
Een contract gesloten zonder oorzaak is relatief nietig, tenzij de wet toelaat dat het zonder
oorzaak kan bestaan. Partijen mogen ook overeenkomen dat het contract van zijn oorzaak wordt
geabstraheerd, tenzij de wet zulks verbiedt.
Een contract uit een valse oorzaak is slechts nietig indien de dwaling doorslaggevend en
verschoonbaar is.


Art. 5.55. Niet uitgedrukte oorzaak
Een contract waarvan de oorzaak niet is uitgedrukt, is niettemin geldig.
Art. 5.56. Geoorloofdheid
De oorzaak is ongeoorloofd, wanneer zij strijdig is met de openbare orde of met dwingende
wetsbepalingen.
Onderafdeling 3. Nietigheid
Art. 5.57. Nietigheidsgronden
Een contract dat niet voldoet aan de geldigheidsvereisten is nietig.
Het contract blijft evenwel geldig in de gevallen die door de wet zijn bepaald of wanneer uit de
omstandigheden blijkt dat de nietigheidssanctie kennelijk ongeschikt zou zijn, gelet op het doel
van de geschonden regel.
Art. 5.58. Indeling van de nietigheden
De nietigheid is absoluut wanneer de geschonden regel van openbare orde is en dus in hoofdzaak
de bescherming van het algemeen belang beoogt. Iedere belanghebbende kan zich erop
beroepen.
De nietigheid is relatief wanneer de geschonden regel van dwingend recht is en dus in hoofdzaak
de bescherming van een particulier belang beoogt. Enkel de beschermde persoon kan zich erop
beroepen.
Art. 5.59. In werking stelling van de nietigheid
Tot aan de nietigverklaring ervan brengt het contract aangetast door een nietigheidsgrond
dezelfde gevolgen teweeg als een geldig contract.
De nietigverklaring vloeit voort uit een rechterlijke beslissing die het bestaan van de
nietigheidsgrond erkent of uit een akkoord van de partijen. Dit akkoord is nietig indien de
vermelde nietigheidsgrond niet bestaat.
Tenzij het contract bij authentieke akte is vastgesteld, vloeit de nietigheid ook voort uit een
schriftelijke kennisgeving die elke persoon die bevoegd is om de nietigheid in te roepen op eigen
risico kan richten aan de contractspartijen. Die kennisgeving is onwerkzaam indien de vermelde
nietigheidsgrond niet bestaat.


Art. 5.60. Verjaring van de nietigheid
De nietigheid door middel van vordering of kennisgeving verjaart na vijf jaar vanaf de dag volgend
op deze waarop degene die zich erop beroept kennis heeft van de nietigheidsgrond, en in geval
van een relatieve nietigheid, geldig afstand kan doen van het recht om zich erop te beroepen.
Aldus moet, naargelang het geval, de onbekwaamheid, het wilsgebrek of de bestaansreden van
de bescherming geboden door de geschonden regel van dwingend recht, opgehouden hebben te
bestaan. Zij verjaart in ieder geval na twintig jaar vanaf de dag volgend op de dag waarop het
contract gesloten is.
De exceptie van nietigheid verjaart niet.
Art. 5.61. Bevestiging
Het contract aangetast door een relatieve nietigheidsgrond kan uitdrukkelijk of stilzwijgend
worden bevestigd door de beschermde persoon.
De bevestiging veronderstelt dat de beschermde persoon kennis heeft van de nietigheidsgrond en
geldig afstand kan doen van het recht om zich erop te beroepen. Aldus moet, naargelang het
geval, de onbekwaamheid, het wilsgebrek of de bestaansreden van de bescherming geboden
door de geschonden regel van dwingend recht, opgehouden hebben te bestaan.
Zij leidt tot afstand van de mogelijkheid om de nietigheid in te roepen, onverminderd de rechten
van derden die bevoegd zijn om zich op de nietigheid te beroepen.
Het contract aangetast door een absolute nietigheidsgrond kan niet worden bevestigd; het kan
slechts opnieuw worden gesloten mits inachtneming van de wet.
Art. 5.62. Gevolgen van de nietigverklaring
De nietigverklaring ontneemt het contract zijn gevolgen vanaf de dag waarop het is gesloten.
De prestaties geleverd op grond van dit contract geven aanleiding tot restitutie onder de
voorwaarden bepaald in de artikelen 5.115 tot 5.124.
Art. 5.63. Gedeeltelijke nietigheid
Wanneer de nietigheidsgrond slechts een gedeelte van het contract betreft, beperkt de
nietigverklaring zich tot dat gedeelte, voor zover het contract deelbaar is, rekening houdend met
de bedoeling van de partijen evenals met het doel van de geschonden regel.


Eenmaal nietig verklaard, laat het door de wet voor niet-geschreven gehouden beding de rest van
het contract voortbestaan.
Afdeling 3. Interpretatie en kwaliﬁcatie van het contract
Onderafdeling 1. Interpretatie van het contract
Art. 5.64. Voorrang van de werkelijke wil
In contracten moet men nagaan welke gemeenschappelijke bedoeling de contractspartijen
hebben gehad, veeleer dan zich aan de letterlijke betekenis van de woorden te houden.
Indien het contract evenwel is neergelegd in een geschrift, mag men het contract geen
interpretatie geven die kennelijk onverzoenbaar is met de strekking van dat geschrift, rekening
houdend met de intrinsieke elementen ervan en met de omstandigheden waarin het is opgesteld
en uitgevoerd.
Art. 5.65. Nagaan van de werkelijke wil
Om na te gaan welke gemeenschappelijke bedoeling de partijen hebben gehad, wordt met name
rekening gehouden met de volgende richtlijnen:
1° wanneer een beding voor tweeërlei zin vatbaar is, moet men het veeleer opvatten in de zin
waarin het enig gevolg kan hebben, dan in die waarin het geen gevolg kan teweegbrengen;
2° bewoordingen die voor tweeërlei zin vatbaar zijn, moeten worden opgevat in de zin die met de
inhoud van het contract het best overeenstemt;
3° hetgeen dubbelzinnig is, wordt uitgelegd volgens hetgeen gebruikelijk is in de desbetreffende
streek en sector, en overeenkomstig de gebruikelijke betrekkingen tussen de partijen;
4° alle bedingen van een contract worden uitgelegd het ene door het andere, zodat elk beding
wordt opgevat in de zin die uit de gehele akte voortvloeit;
5° hoe algemeen ook de bewoordingen zijn waarin een contract opgesteld is, toch omvat het
alleen die onderwerpen waaromtrent blijkt dat partijen bedoelden te contracteren;
6° wanneer men in een contract een geval heeft vermeld tot verduidelijking van de verbintenis,
wordt men niet geacht daardoor haar omvang te hebben willen beperken, wat betreft de niet
vermelde gevallen die de verbintenis naar recht omvat;
7° de uitvoering gegeven aan het contract voordat er zich een betwisting tussen de partijen
voordoet, wordt in aanmerking genomen voor de interpretatie van het contract.


Art. 5.66. Interpretatie bij twijfel
Bij aanhoudende twijfel met betrekking tot de gemeenschappelijke bedoeling van de partijen zijn
de volgende regels van toepassing, onverminderd de bepalingen eigen aan de bijzondere
contracten:
1° het toetredingscontract wordt uitgelegd ten nadele van de partij die het heeft opgesteld;
2° het bevrijdingsbeding wordt uitgelegd ten nadele van de schuldenaar van de verbintenis;
3° in alle overige gevallen wordt het beding uitgelegd ten nadele van de begunstigde ervan.
Het contract met een consument wordt uitgelegd overeenkomstig het artikel VI.37 van het
Wetboek van economisch recht.
Onderafdeling 2. Kwaliﬁcatie van het contract
Art. 5.67. Kwaliﬁcatie van gemengde contracten
Wanneer een contract bedingen bevat die vallen onder verschillende categorieën van contracten,
wordt elk beding onderworpen aan de regels die van toepassing zijn op de categorie waartoe het
behoort.
Indien een contract evenwel, in bijkomstige orde, bedingen omvat die behoren tot een categorie
die verschilt van degene waartoe het contract in hoofdorde behoort, wordt het contract in zijn
geheel, met de nodige aanpassingen, onderworpen aan de regels die daarop in hoofdorde van
toepassing zijn, tenzij de desbetreffende bijkomstige bedingen uit hun aard een eigen
reglementering noodzaken.
Dit artikel is van toepassing onder voorbehoud van de andersluidende wil van de partijen en van
elke relevante dwingendrechtelijke regel of regel van openbare orde.
Art. 5.68. Herkwaliﬁcatie van het contract
Van de kwaliﬁcatie die door de partijen aan het contract is gegeven, kan enkel worden afgeweken
indien zij onverenigbaar is met de bedingen ervan of met dwingendrechtelijke regels of regels van
openbare orde.
Afdeling 4. Gevolgen van het contract tussen partijen
Onderafdeling 1. Bindende kracht
Art. 5.69. Beginsel van de overeenkomst-wet
Een contract dat geldig tot stand is gekomen, strekt degenen die het hebben gesloten tot wet.


Art. 5.70. Wijziging en opzegging van het contract
Een contract kan enkel worden gewijzigd of opgezegd met de wederzijdse toestemming van de
partijen of op de gronden door de wet erkend.
Indien een contract het toelaat, kan het worden gewijzigd of opgezegd door een partij of door een
derde.
Art. 5.71. Inhoud van het contract
Een contract verbindt niet alleen tot hetgeen daarin overeengekomen is, maar ook tot alle
gevolgen die door de wet, de goede trouw of de gebruiken eraan, volgens de aard en de strekking
ervan, worden toegekend.
Tenzij de partijen anders zijn overeengekomen, en voor zover de aard en de strekking ervan zich
daartoe lenen, gelden de bedingen van een raamcontract ook voor de uitvoeringscontracten.
Art. 5.72. Draagwijdte van contractuele verbintenissen
De inspanningsverbintenis is een verbintenis die de schuldenaar ervan verplicht om alle zorg te
verstrekken die eigen is aan een voorzichtig en redelijk persoon om een bepaald resultaat te
bereiken. Het bewijs van de fout van de schuldenaar rust op de schuldeiser.
De resultaatsverbintenis is een verbintenis die de schuldenaar ervan verplicht om een bepaald
resultaat te bereiken. Indien het resultaat niet wordt bereikt, wordt de fout van de schuldenaar
vermoed, tenzij overmacht wordt aangetoond.
Art. 5.73. Uitvoering te goeder trouw en verbod van rechtsmisbruik
Een contract moet te goeder trouw uitgevoerd worden.
Krachtens het eerste lid:
1° moet elk van de partijen zich bij de uitvoering van het contract gedragen zoals een voorzichtig
en redelijk persoon in dezelfde omstandigheden geplaatst;
2° mag niemand misbruik maken van de rechten die hij aan het contract ontleent.
Elke afwijking van dit artikel wordt voor niet-geschreven gehouden.
Art. 5.74. Verandering van omstandigheden
Elke partij moet haar verbintenissen nakomen, ook al zou de uitvoering ervan meer bezwarend


geworden zijn ofwel doordat de kostprijs van de uitvoering is gestegen, ofwel doordat de waarde
van de tegenprestatie is verminderd.
De schuldenaar kan evenwel aan de schuldeiser vragen om het contract opnieuw te
onderhandelen met het oog op de aanpassing of beëindiging ervan indien aan de volgende
vereisten is voldaan:
1° een verandering van omstandigheden maakt de uitvoering van het contract buitensporig
bezwarend, dermate dat de uitvoering ervan redelijkerwijze niet langer kan worden geëist;
2° die verandering onvoorzienbaar was bij de contractsluiting;
3° die verandering is ontoerekenbaar in de zin van artikel 5.225 aan de schuldenaar;
4° de schuldenaar dit risico niet voor zijn rekening heeft genomen; en
5° de wet noch het contract die mogelijkheid uitsluiten.
De partijen blijven hun verbintenissen nakomen in de loop van de heronderhandelingen.
Bij afwijzing of mislukking van de heronderhandelingen binnen een redelijke termijn, kan de
rechter, op verzoek van één van de partijen, ofwel het contract aanpassen om het in
overeenstemming te brengen met hetgeen de partijen redelijkerwijze zouden zijn
overeengekomen op het tijdstip van de contractsluiting indien zij rekening hadden gehouden met
de verandering van omstandigheden, ofwel het contract geheel of gedeeltelijk beëindigen op een
datum die niet mag voorafgaan aan de verandering van omstandigheden en volgens de nadere
regels die de rechter vaststelt. De vordering wordt ingesteld en behandeld zoals in kort geding.
Onderafdeling 2. Duur van het contract
Art. 5.75. Contract van onbepaalde duur
Een contract wordt voor een onbepaalde duur gesloten wanneer het geen uitdovende
tijdsbepaling bevat.
Iedere partij kan het te allen tijde opzeggen, met inachtneming van de vereisten die de wet of het
contract oplegt of, bij gebreke daarvan, door de kennisgeving aan de andere partij van een
opzegging die een redelijke opzegtermijn vermeldt.
Art. 5.76. Contract van bepaalde duur
Een contract wordt voor een bepaalde duur gesloten wanneer het een uitdovende tijdsbepaling
bevat.
De duur van het contract mag niet langer zijn dan toegelaten door de wet of, bij gebrek daaraan,


99 jaar. Een langere duur wordt herleid tot de maximaal toegestane duur.
Een contract van bepaalde duur kan niet worden opgezegd, behoudens de uitzonderingen die de
wet, het contract of de gebruiken opleggen.
De onregelmatige of abusieve opzegging van een contract van bepaalde duur is onwerkzaam.
Art. 5.77. Conventionele verlenging van het contract
Een contract van bepaalde duur kan worden verlengd als de partijen dat overeenkomen vóór het
verstrijken van de uitdovende tijdsbepaling.
De verlenging heeft het uitstel van de uitdovende tijdsbepaling van het contract tot gevolg.
Art. 5.78. Vernieuwing van het contract
Een contract van bepaalde duur kan worden vernieuwd op grond van de wet of door akkoord van
de partijen.
Het contract wordt stilzwijgend vernieuwd indien een partij haar verplichtingen verder blijft
uitvoeren zonder verzet van de andere partij bij het verstrijken van de uitdovende tijdsbepaling.
De vernieuwing doet een nieuw contract ontstaan dat identiek is aan het vorige. Tenzij anders
bepaald door de wet of andersluidende wil van de partijen, wordt dat contract gesloten voor
onbepaalde duur.
Onderafdeling 3. Eigendomsoverdragend gevolg van bepaalde contracten
Art. 5.79. Eigendomsoverdragend gevolg
De verbintenis om iets te geven wordt uitgevoerd overeenkomstig artikel 3.14, § 2.
Art. 5.80. Risico-overdracht
Tenzij anders bepaald door de partijen, brengt de eigendomsoverdracht de risico-overdracht met
zich mee.
Indien het voorwerp teniet gaat door overmacht nadat de verbintenis tot geven is uitgevoerd, kan
de schuldeiser van het voorwerp aldus niet langer de levering ervan eisen, maar blijft hij niettemin
gehouden de prijs ervan te betalen.
Art. 5.81. Leveringsverbintenis
De verbintenis tot het leveren van een voorwerp brengt de verbintenis tot het bewaren van dat


voorwerp tot aan de levering met zich mee, met alle zorg eigen aan een voorzichtig en redelijk
persoon.
Afdeling 5. Niet-nakoming van de contractuele verbintenis en gevolgen
Onderafdeling 1. Toerekenbare niet-nakoming van de schuldenaar
Paragraaf 1. Inleidende bepalingen
Art. 5.82. Deﬁnitie van toerekenbaarheid
De niet-nakoming is toerekenbaar aan de schuldenaar in de zin van artikel 5.225.
Art. 5.83. Opsomming van de sancties
Tenzij partijen anders overeengekomen zijn, beschikt de schuldeiser over de volgende sancties bij
een toerekenbare niet-nakoming van de schuldenaar:
1° het recht op uitvoering in natura van de verbintenis;
2° het recht op herstel van zijn schade;
3° het recht op ontbinding van het contract;
4° het recht op prijsvermindering;
5° het recht om de uitvoering van zijn eigen verbintenis op te schorten.
Met elkaar onverenigbare sancties kunnen niet worden gecumuleerd.
De in werking stelling van de sancties bedoeld in het eerste lid, 1° tot 4°, moet worden
voorafgegaan door een ingebrekestelling, overeenkomstig de artikelen 5.231 tot 5.233.
Paragraaf 2. Uitvoering in natura
Art. 5.84. Recht op uitvoering in natura
De schuldeiser kan de uitvoering in natura van de verbintenis eisen overeenkomstig de artikelen
5.234 tot 5.236.
Art. 5.85. Vervanging van de schuldenaar
De vervanging van de schuldenaar geschiedt overeenkomstig artikel 5.235.
Zij kan ook voortvloeien uit de toepassing van een beding dat de schuldeiser machtigt de
verbintenis zelf uit te voeren of te laten uitvoeren door een derde op kosten van de schuldenaar.
Bij hoogdringendheid of in andere uitzonderlijke omstandigheden en nadat hij nuttige
maatregelen heeft genomen om de niet-nakoming van de schuldenaar vast te stellen, kan de


schuldeiser, op eigen risico, de schuldenaar vervangen door middel van een schriftelijke
kennisgeving. Die vermeldt de tekortkomingen die hem ten laste worden gelegd en welke
omstandigheden de vervanging rechtvaardigen.
Paragraaf 3. Recht op herstel van de schade
Art. 5.86. Integraal herstel van de schade
De schuldeiser kan het integrale herstel van zijn schade eisen, in natura of in geld,
overeenkomstig de artikelen 5.237 tot 5.238.
Het herstel in natura kan gebeuren door de vervanging van de schuldenaar overeenkomstig
artikel 5.85.
Art. 5.87. Herstel van de voorzienbare schade
Enkel de schade waarvan de partijen het beginsel redelijkerwijs konden voorzien bij de
totstandkoming van het contract moet worden hersteld, tenzij de niet-nakoming het gevolg is van
een opzettelijke fout van de schuldenaar.
Art. 5.88. Schadebeding
§ 1. De partijen kunnen vooraf overeenkomen dat in geval van toerekenbare niet-nakoming, de
schuldenaar als vergoeding gehouden is tot de betaling van een forfaitair bedrag of tot het
leveren van een bepaalde prestatie. In dit geval kan aan de andere partij geen grotere, noch
kleinere vergoeding worden toegekend.
§ 2. Niettemin matigt de rechter, ambtshalve of op verzoek van de schuldenaar, het schadebeding
als het kennelijk onredelijk is, waarbij hij rekening houdt met de schade en alle andere
omstandigheden, in het bijzonder met de rechtmatige belangen van de schuldeiser.
Bij matiging kan de rechter de schuldenaar niet veroordelen tot een vergoeding die lager is dan
een redelijk bedrag of een redelijke prestatie.
§ 3. Wanneer interest is bedongen voor vertraging in de betaling van een geldsom, is paragraaf 2,
eerste lid, van overeenkomstige toepassing. Bij matiging kan de rechter de schuldenaar niet
veroordelen tot een interest die lager is dan de wettelijke interest.
§ 4. Wanneer zij opgenomen zijn in de algemene voorwaarden van een toetredingscontract en
betrekking hebben op de niet-nakoming van een geldschuld, kan de Koning bij koninklijk besluit,
overlegd in Ministerraad, in afwijking van de tweede en derde paragraaf, het maximum bedrag


van het schadebeding en de maximale moratoire intrest vastleggen. Hij houdt hierbij rekening
met het bedrag van de verbintenis tot betaling van een geldsom, met de soort overeenkomst en
de sector van de betrokken activiteiten.
Afwijkende bedingen worden voor niet-geschreven gehouden in de mate dat zij het toegelaten
maximum overschrijden.
§ 5. Indien de verbintenis gedeeltelijk is uitgevoerd, herleidt de rechter naar evenredigheid het
schadebeding dat betrekking heeft op de volledige niet-nakoming door de schuldenaar.
§ 6. Indien het schadebeding betrekking heeft op een onredelijk gering bedrag of geringe
prestatie, rekening houdend met de schade en alle andere omstandigheden, in het bijzonder de
rechtmatige belangen van de schuldeiser, is artikel 5.89 van overeenkomstige toepassing.
§ 7. Ieder beding dat strijdig is met de bepalingen van paragrafen 2, 3 of 5 wordt voor niet-
geschreven gehouden.
Art. 5.89. Bevrijdingsbeding
§ 1. Tenzij de wet anders bepaalt, mogen de partijen een beding overeenkomen dat de
schuldenaar volledig of gedeeltelijk bevrijdt van zijn contractuele of buitencontractuele
aansprakelijkheid.
Het beding kan de schuldenaar bevrijden van zijn zware fout of van die van een persoon voor wie
hij moet instaan. Een dergelijke bevrijding wordt niet vermoed.
Worden evenwel voor niet-geschreven gehouden de bedingen die de schuldenaar bevrijden:
1° van zijn opzettelijke fout of van die van een persoon voor wie hij moet instaan; of
2° van zijn fout of van die van een persoon voor wie hij moet instaan, wanneer die fout het leven
of de fysieke integriteit van een persoon aantast.
Het beding dat het contract uitholt, wordt eveneens voor niet-geschreven gehouden.
§ 2. Doet de schuldenaar voor de nakoming van het contract een beroep op hulppersonen, dan
kunnen zij tegen de hoofdschuldeiser het bevrijdingsbeding inroepen dat is overeengekomen
tussen hem en de schuldenaar.
Paragraaf 4. Ontbinding wegens niet-nakoming
Art. 5.90. Recht op ontbinding
Het wederkerige contract kan worden ontbonden wanneer de niet-nakoming van de schuldenaar
voldoende ernstig is of wanneer de partijen zijn overeengekomen dat die de ontbinding


rechtvaardigt.
In uitzonderlijke omstandigheden kan het contract ook worden ontbonden wanneer het duidelijk
is dat de schuldenaar, na te zijn aangemaand om binnen een redelijke termijn voldoende
waarborgen te bieden voor de goede uitvoering van zijn verbintenissen, zijn verbintenissen niet
tijdig zal nakomen en dat de gevolgen van die niet-nakoming voldoende ernstig zijn voor de
schuldeiser.
De ontbinding vloeit voort uit een rechterlijke beslissing, uit de toepassing van een ontbindend
beding of uit een kennisgeving van de schuldeiser aan de schuldenaar, overeenkomstig de
artikelen 5.91 tot 5.94.
Indien herstel wordt toegekend ter aanvulling van de ontbinding, strekt dat herstel ertoe de
schuldeiser te plaatsen in de situatie waarin hij zich zou hebben bevonden indien het contract
was uitgevoerd.
Art. 5.91. Gerechtelijke ontbinding
De ontbinding kan in rechte worden gevorderd. De rechter kan naargelang de omstandigheden:
1° de ontbinding uitspreken, desgevallend met aanvullend herstel van de schade die niet door de
ontbinding hersteld wordt; of
2° de schuldenaar een termijn opleggen om hem de mogelijkheid te bieden zijn verbintenissen na
te komen.
Indien elke partij de ontbinding van het contract vordert ten laste van de andere, spreekt de
rechter de ontbinding uit ten laste van beide partijen, indien zij elk aansprakelijk zijn voor een niet-
nakoming die de ontbinding rechtvaardigt.
Art. 5.92. Ontbinding door de inwerkingstelling van een ontbindend beding
Het ontbindend beding verleent de schuldeiser het recht om het contract te ontbinden zonder
voorafgaande tussenkomst van de rechter wanneer de schuldenaar een van zijn verbintenissen
niet nakomt.
De schuldeiser stelt het beding in werking door middel van een schriftelijke kennisgeving aan de
schuldenaar. Die vermeldt de tekortkomingen die hem worden verweten.
Art. 5.93. Ontbinding door kennisgeving van de schuldeiser
Nadat hij nuttige maatregelen heeft genomen om de niet-nakoming van de schuldenaar vast te


stellen, kan de schuldeiser het contract, op eigen risico, ontbinden door middel van een
schriftelijke kennisgeving aan de schuldenaar. Die vermeldt de tekortkomingen die hem worden
verweten.
Art. 5.94. Onregelmatige of abusieve buitengerechtelijke ontbinding
De kennisgeving waarmee de schuldeiser het contract ontbindt, is onwerkzaam indien niet
voldaan is aan de vereisten van de ontbinding of indien de ontbinding abusief is.
Art. 5.95. Gevolgen van de ontbinding
De ontbinding ontneemt het contract zijn gevolgen vanaf de dag waarop het is gesloten. Zij werkt
evenwel slechts terug tot de datum van de tekortkoming die daartoe aanleiding heeft gegeven
voor zover het contract deelbaar is volgens de bedoeling van de partijen, gelet op de aard en de
strekking ervan.
De prestaties geleverd sinds die dag geven aanleiding tot restitutie onder de voorwaarden
bedoeld in de artikelen 5.115 tot 5.122.
Ten aanzien van derden te goeder trouw ontneemt de ontbinding het contract zijn gevolgen enkel
voor de toekomst.
Art. 5.96. Gedeeltelijke ontbinding
Wanneer de tekortkoming die de ontbinding rechtvaardigt slechts een gedeelte van het contract
aantast, is de ontbinding beperkt tot dat gedeelte voor zover het contract deelbaar is volgens de
bedoeling van de partijen, gelet op de aard en de strekking ervan.
Paragraaf 5. Prijsvermindering
Art. 5.97. Recht op prijsvermindering
In geval van een niet-nakoming die onvoldoende ernstig is om de ontbinding te rechtvaardigen,
kan de schuldeiser in rechte de prijsvermindering eisen.
De prijsvermindering kan ook worden doorgevoerd door een schriftelijke kennisgeving van de
schuldeiser, met aanduiding van de reden van de vermindering.
De prijsvermindering is evenredig met het verschil, op het tijdstip van de contractsluiting, tussen
de waarde van de ontvangen prestatie en de waarde van de overeengekomen prestatie.
De schuldeiser die de prijsvermindering verkrijgt, kan geen herstel eisen ter compensatie van dat


waardeverschil. Hij kan dat wel eisen voor elke andere schade.
Paragraaf 6. Exceptie van niet-uitvoering
Art. 5.98. Recht voor de schuldeiser om de uitvoering van zijn verbintenis op te schorten
De schuldeiser kan de uitvoering van zijn verbintenis opschorten overeenkomstig artikel 5.239.
Onderafdeling 2. Ontoerekenbare niet-nakoming
Art. 5.99. Gevolgen voor de niet-nagekomen verbintenis
Bij onmogelijkheid tot nakoming die niet toerekenbaar is aan de schuldenaar, wordt de nakoming
van de verbintenis opgeschort of dooft deze laatste uit overeenkomstig artikel 5.226.
Art. 5.100. Gevolgen voor het contract bij deﬁnitieve onmogelijkheid tot nakoming van de
verbintenis
Indien de onmogelijkheid tot nakoming van een hoofdverbintenis volledig en deﬁnitief is zonder
dat zij toerekenbaar is aan de schuldenaar, wordt het contract in zijn geheel van rechtswege
ontbonden.
Indien de onmogelijkheid gedeeltelijk en deﬁnitief is, zonder aan de schuldenaar toerekenbaar te
zijn, beperkt de ontbinding zich tot het gedeelte van het contract dat aangetast is voor zover het
contract deelbaar is volgens de bedoeling van de partijen, gelet op de aard en de strekking ervan.
In eigendomsoverdragende contracten verloopt de risico-overdracht evenwel volgens de bepaling
van artikel 5.80.
Art. 5.101. Gevolgen in de tijd van de deﬁnitieve onmogelijkheid tot nakoming
De deﬁnitieve onmogelijkheid tot nakoming die niet toerekenbaar is aan de schuldenaar
ontneemt het contract zijn uitwerking vanaf de dag van die onmogelijkheid.
De prestaties vóór die dag zonder tegenprestatie geleverd, geven aanleiding tot restitutie onder
de voorwaarden bedoeld in de artikelen 5.115 tot 5.122.
Art. 5.102. Gevolgen voor het contract bij tijdelijke onmogelijkheid tot nakoming van de
verbintenis
Indien de onmogelijkheid slechts tijdelijk is, zonder dat zij toerekenbaar is aan de schuldenaar,
wordt de nakoming van de correlatieve verbintenis van de medecontractant opgeschort.


Als het contract evenwel niet meer nuttig kan worden nagekomen op het einde van de
onmogelijkheid zijn de artikelen 5.100 en 5.101 van overeenkomstige toepassing.
Afdeling 6. Gevolgen van het contract voor derden
Art. 5.103. Relativiteit en tegenwerpelijkheid
Het contract doet enkel tussen partijen verbintenissen ontstaan. Derden kunnen slechts de
nakoming van een contractuele verbintenis vorderen indien de wet dat bepaalt en in het geval
bedoeld in artikel 5.107.
Derden dienen het bestaan van een contract als feit te erkennen en mogen het bestaan ervan in
hun voordeel inroepen.
Art. 5.104. Algemene rechtverkrijgenden
De gevolgen van het contract gaan over op de erfgenamen, en andere algemene
rechtverkrijgenden en rechtverkrijgenden onder algemene titel, tenzij het tegendeel werd
bedongen of dat uit de aard of de strekking van het contract voortvloeit.
Art. 5.105. Bijzondere rechtverkrijgenden - Kwalitatieve rechten
Behoudens andersluidend beding gaan de voor overdracht vatbare rechten die zodanig nauw
verbonden zijn met een goed dat het belang bij die rechten afhankelijk is van de eigendom van
het goed, over op diegene die dat goed onder bijzondere titel verkrijgt.
De aard en de omvang van de overgedragen rechten worden bepaald door het contract waaruit zij
voortvloeien.
Art. 5.106. Sterkmaking
Men kan zich sterk maken door te beloven dat een derde een bepaalde prestatie zal verrichten.
Weigert de derde de prestatie uit te voeren, dan is diegene die zich heeft sterk gemaakt gehouden
tot herstel van de schade van de medecontractant, behoudens andersluidend beding.
Heeft de sterkmaking tot voorwerp de bekrachtiging van een rechtshandeling gesloten in naam
en voor rekening van een ander, dan werkt de bekrachtiging terug tot op de datum van de
sterkmaking, onverminderd de door derden verkregen rechten.
Art. 5.107. Derdenbeding


Een contract kan aan een derde het recht verlenen om de nakoming van een bepaalde prestatie te
eisen.
Het beding ten behoeve van een derde doet onmiddellijk een rechtstreeks recht ontstaan tegen
de belover en laat de rechten van de contractspartijen onverlet.
Een dergelijk beding kan uitdrukkelijk overeengekomen zijn of voortvloeien uit de aard en
strekking van het contract.
De derde-begunstigde dient bepaalbaar te zijn. Het volstaat dat de derde bestaat en bepaald is
wanneer de prestatie opeisbaar wordt.
De aard en de omvang van het recht van de derde-begunstigde worden bepaald door het contract
en zijn onderworpen aan de nadere regels en beperkingen van het contract.
De uitdrukkelijke of stilzwijgende aanvaarding door de derde-begunstigde maakt het
derdenbeding onherroepelijk. De aanvaarding kan ook uitgaan van de erfgenamen van de derde-
begunstigde en andere algemene rechtverkrijgenden.
Art. 5.108. Herroeping en aanwijzing van een andere begunstigde
Het recht tot herroeping of aanwijzing van een andere begunstigde komt uitsluitend toe aan de
bedinger. De herroeping en de aanwijzing hebben terugwerkende kracht.
Art. 5.109. Onwerkzaam derdenbeding
Kan het beding ten behoeve van een derde geen uitwerking krijgen, dan komt het recht toe aan de
bedinger, tenzij deze een andere begunstigde aanwijst.
Art. 5.110. Rechtstreekse vordering
De wet kan een schuldeiser het recht verlenen om in eigen naam en voor eigen rekening de
nakoming van een prestatie te eisen van de schuldenaar van zijn schuldenaar ten belope van
hetgeen deze aan zijn schuldeiser verschuldigd is.
Tenzij de wet anders bepaalt, kan de onderschuldenaar tegen de hoofdschuldeiser alle excepties
inroepen waarover hij beschikt tegen de hoofdschuldenaar op het ogenblik waarop die
schuldeiser de uitoefening van zijn recht ter kennis brengt.
Tenzij de wet anders bepaalt, kan de onderschuldenaar ook alle excepties inroepen waarover de
hoofdschuldenaar tegen de hoofdschuldeiser beschikt.


Art. 5.111. Derde-medeplichtigheid aan de miskenning van een contractuele verbintenis
Een derde begaat een onrechtmatige daad wanneer hij heeft deelgenomen aan de niet-nakoming
door een partij van haar contractuele verbintenissen terwijl hij het bestaan van deze
verbintenissen kende of behoorde te kennen.
Afdeling 7. Tenietgaan van het contract
Onderafdeling 1. Gronden van tenietgaan
Art. 5.112. Opsomming
Het contract eindigt:
1° door het tenietgaan van de verbintenissen die uit het contract zijn ontstaan overeenkomstig
artikel 5.244;
2° door de gerechtelijke of buitengerechtelijke nietigverklaring ervan overeenkomstig artikel 5.59;
3° door de opzegging ervan in onderlinge overeenstemming overeenkomstig artikel 5.70, eerste
lid;
4° door de eenzijdige opzegging ervan overeenkomstig de artikelen 5.70, tweede lid, 5.75 en 5.76;
5° door de gerechtelijke of buitengerechtelijke ontbinding ervan wegens niet-nakoming
overeenkomstig artikel 5.90;
6° door de deﬁnitieve onmogelijkheid tot nakoming overeenkomstig artikel 5.100;
7° in de overige gevallen bepaald bij wet.
Art. 5.113. Wegvallen van het voorwerp
Het verval van een verbintenis door het wegvallen van het voorwerp ervan overeenkomstig artikel
5.265, geeft op zichzelf geen aanleiding tot het tenietgaan van het contract waaruit die
verbintenis is ontstaan.
In dat geval gaat het contract enkel teniet in de gevallen bepaald in artikel 5.112.
Art. 5.114. Postcontractuele verbintenissen en bedingen
De beëindiging van het contract heeft geen gevolgen voor de verbintenissen en bedingen die,
gelet op de bedoeling van de partijen en op de grond van tenietgaan, zijn bestemd om van
toepassing te blijven gedurende de door de partijen overeengekomen termijn of, bij gebreke
daarvan, gedurende een redelijke termijn.
De wet, de goede trouw of de gebruiken kunnen ook verbintenissen opleggen na het einde van het


contract.
De regels betreffende de contractuele verbintenissen zijn daarop van toepassing, tenzij hun aard
of strekking zich daartegen verzet.
Onderafdeling 2. Restitutie
Art. 5.115. Toepassingsgebied
Deze onderafdeling is van toepassing op restitutie ten gevolge van:
1° de nietigverklaring van het contract;
2° de ontbinding van het contract wegens niet- nakoming;
3° de deﬁnitieve onmogelijkheid van nakoming van het contract die niet toerekenbaar is aan de
schuldenaar;
4° de verwezenlijking van de ontbindende voorwaarde.
Zij is eveneens, met de nodige aanpassingen, van toepassing op de teruggave van hetgeen
onverschuldigd betaald is geweest.
Art. 5.116. Recht op restitutie
Restitutie is verschuldigd vanaf de datum waarop de te restitueren prestatie is verricht.
De verjaring van het recht op restitutie begint te lopen op de dag waarop de grond van tenietgaan
van het contract zich heeft voorgedaan.
Art. 5.117. Goede trouw
In de zin van deze onderafdeling houdt de schuldenaar van de restitutie op te goeder trouw te
zijn:
1° zodra hij effectieve kennis heeft van de nietigheidsgrond van het contract;
2° in de overige gevallen, zodra hij in verzuim is.
Art. 5.118. Volgorde van restituties
Restituties moeten worden verricht in de omgekeerde volgorde waarin de te restitueren prestaties
moesten worden uitgevoerd.
Indien de te restitueren prestaties zich bevonden in een wederkerige verhouding, kan de
schuldeiser van de restitutie de exceptie van niet-uitvoering tegenwerpen onder de voorwaarden
bepaald in artikel 5.239.


Art. 5.119. Vorm van de restitutie
Onder voorbehoud van de artikelen 5.120 tot 5.124, gebeurt de restitutie in natura of, indien dat
onmogelijk of abusief blijkt, in waarde geraamd op de dag van de restitutie.
Art. 5.120. Verlies van het te restitueren voorwerp
De schuldenaar van de restitutie staat in voor het gehele of gedeeltelijke verlies van het te
restitueren voorwerp.
Verlies door overmacht bevrijdt de schuldenaar te goeder trouw evenwel naar evenredigheid
alsook de schuldenaar van de correlatieve prestatie.
Art. 5.121. Uitgaven
De schuldenaar van de restitutie moet worden vergoed voor de door hem gedane uitgaven
noodzakelijk voor de bewaring van het voorwerp alsook voor de nuttige uitgaven die de waarde
ervan hebben verhoogd binnen de perken van de meerwaarde geraamd op het tijdstip van de
restitutie.
Art. 5.122. Restitutie van de vruchten en opbrengsten
De restitutie van een zaak omvat de opbrengsten, de vruchten, de interest aan de wettelijke
interestvoet of de waarde van het genot dat zij heeft voortgebracht sinds de schuldenaar
opgehouden is te goeder trouw te zijn.
Art. 5.123. Weigering van de restitutie aan de schuldige partij
De rechter kan restitutie geheel of gedeeltelijk weigeren aan de partij die bij de contractsluiting
opzettelijk inbreuk heeft gepleegd op de openbare orde.
Art. 5.124. Bescherming van onbekwamen
De onbekwame is slechts gehouden tot restitutie voor zover hij voordeel heeft gehaald uit de
prestaties verkregen op grond van het nietige contract.
Hoofdstuk 2. Eenzijdige rechtshandeling
Art. 5.125. Deﬁnitie


Een eenzijdige rechtshandeling is de wilsuiting waarbij een persoon de bedoeling heeft om
rechtsgevolgen te doen ontstaan.
De persoon die deze handeling verricht kan met name door zijn enkele wil een verbintenis
aangaan ten voordele van een ander.
Art. 5.126. Juridisch regime
Elke eenzijdige rechtshandeling is onderworpen aan de regels die er eigen aan zijn en, voor zover
deze niet ervan afwijken, aan de regels die toepasselijk zijn op de contracten en aan het
algemeen regime van de verbintenis.
Ondertitel 2. Rechtsfeiten
Hoofdstuk 1. Inleidende bepaling
Art. 5.127. De buitencontractuele aansprakelijkheid en de oneigenlijke contracten
De buitencontractuele aansprakelijkheid maakt het voorwerp uit van de artikelen 1382 tot
1386bis van het oud Burgerlijk Wetboek en van bijzondere wetten.
Oneigenlijke contracten zijn geoorloofde daden waaruit een verbintenis ontstaat ten laste van de
persoon die er voordeel uit haalt zonder er recht op te hebben en, in voorkomend geval, een
verbintenis van de persoon die de daad heeft verricht jegens die persoon.
De oneigenlijke contracten zijn:
1° de zaakwaarneming;
2° de onverschuldigde betaling; en
3° de ongerechtvaardigde verrijking.
Hoofdstuk 2. Zaakwaarneming
Art. 5.128. Deﬁnitie
Er is zaakwaarneming wanneer een persoon, zonder daartoe verplicht te zijn, op vrijwillige en
nuttige wijze andermans zaak waarneemt zonder dat verzet van de meester van die zaak redelijk
voorzienbaar is.
Deze vereisten worden als vervuld beschouwd indien de meester deze zaakwaarneming
goedkeurt.
Art. 5.129. Voorwerp van de zaakwaarneming


Zaakwaarneming kan betrekking hebben op zowel materiële handelingen als rechtshandelingen.
Wanneer de zaakwaarnemer een rechtshandeling verricht voor rekening van de meester van de
zaak, doet hij dat ofwel in diens naam, ofwel in eigen naam.
Art. 5.130. Verbintenissen van de zaakwaarnemer
De zaakwaarnemer moet de door hem begonnen zaakwaarneming voortzetten, hierin begrepen
alle gevolgen die zij teweeg brengt, en voltooien totdat de meester in staat is zelf daarin te
voorzien.
Hij is verplicht zijn zaakwaarneming voort te zetten, zelfs indien de meester overlijdt voordat de
zaak is voltooid, totdat diens erfopvolger de leiding ervan op zich heeft kunnen nemen. Hetzelfde
geldt wanneer de meester failliet, onbekwaam of afwezig wordt verklaard.
De zaakwaarnemer moet de meester onverwijld op de hoogte brengen van het initiatief dat hij
heeft genomen en aan hem rekenschap geven van zijn zaakwaarneming.
Indien de zaakwaarnemer voor zijn persoonlijk gebruik de bedragen aanwendt die hij voor
rekening van de meester ontvangen heeft, is hij vanaf de aanwending op die bedragen interest
verschuldigd.
Art. 5.131. Aansprakelijkheid van de zaakwaarnemer
De zaakwaarnemer is verplicht aan de zaakwaarneming alle zorgen van een voorzichtig en
redelijk persoon te besteden.
Niettemin kan de rechter het herstel van de schade die door de nalatigheid van de
zaakwaarnemer mocht zijn veroorzaakt, matigen, op grond van de omstandigheden die hem tot
de zaakwaarneming hebben bewogen.
Art. 5.132. Verbintenissen van de meester van de zaak
Indien de vereisten van de zaakwaarneming zijn vervuld, moet de meester ten aanzien van derden
de verbintenissen uitvoeren die de zaakwaarnemer in naam en voor rekening van de meester is
aangegaan.
De meester van de zaak moet de zaakwaarnemer ook vergoeden voor alle verbintenissen die de
zaakwaarnemer in eigen naam is aangegaan ten aanzien van derden.
De meester moet de zaakwaarnemer vergoeden voor alle nuttige of noodzakelijke uitgaven die
laatstgenoemde heeft gedaan en hem vergoeden voor de verliezen die hij heeft geleden bij zijn


zaakwaarneming, indien hem geen onvoorzichtigheid kan worden toegerekend.
De bedragen die de zaakwaarnemer heeft voorgeschoten brengen interest op vanaf de dag van
de betaling.
Hoofdstuk 3. Onverschuldigde betaling
Art. 5.133. Deﬁnitie
Er is onverschuldigde betaling, indien de betaling is verricht:
1° zonder schuld;
2° door de schuldenaar ten gunste van een persoon die geen schuldeiser was; of
3° door een andere persoon dan de schuldenaar ten gunste van de schuldeiser, voor zover de
betaling per vergissing of onder dwang werd verricht.
Art. 5.134. Restitutieverbintenis
Diegene die een onverschuldigde betaling heeft ontvangen, is verplicht ze terug te geven
overeenkomstig de artikelen 5.115 tot 5.122.
In het geval bedoeld in artikel 5.133, 3°, houdt die verplichting evenwel op wanneer de schuldeiser
te goeder trouw:
1° zijn titel heeft vernietigd ten gevolge van de betaling;
2° afstand heeft gedaan van de zekerheden die de schuldvordering waarborgden; of
3° zijn vordering ten aanzien van de werkelijke schuldenaar heeft laten verjaren.
In die gevallen kan diegene die heeft betaald evenwel de werkelijke schuldenaar aanspreken ten
belope van de uitgevoerde betaling.
Hoofdstuk 4. Ongerechtvaardigde verrijking
Art. 5.135. Deﬁnitie
Er is ongerechtvaardigde verrijking wanneer iedere juridische rechtvaardiging ontbreekt voor
zowel de verrijking als de correlatieve verarming.
Een dergelijke rechtvaardiging bestaat met name in de wil van de verarmde, voor zover deze een
deﬁnitieve vermogensverschuiving ten voordele van de verrijkte tot stand heeft willen brengen.
Art. 5.136. Subsidiariteit
De verarmde kan zich niet beroepen op de ongerechtvaardigde verrijking indien een andere


rechtsvordering voor hem openstaat of op een rechtsbeletsel, zoals de verjaring, stuit.
Art. 5.137. Gevolg
Degene die ongerechtvaardigd is verrijkt, is aan de verarmde het laagste bedrag van de verrijking
en de verarming verschuldigd, geraamd op het tijdstip van de vergoeding.
Titel 3. Algemeen regime van de verbintenis
Ondertitel 1. Inleidende bepaling
Art. 5.138. Toepassingsgebied
Deze titel bevat de algemene regels die van toepassing zijn op elke verbintenis ongeacht de bron
ervan, tenzij de wet zich daartegen verzet.
Ondertitel 2. Modaliteiten van de verbintenis
Hoofdstuk 1. Voorwaardelijke verbintenis
Art. 5.139. Deﬁnitie
Een verbintenis is voorwaardelijk wanneer de opeisbaarheid of het tenietgaan ervan afhangt van
een toekomstige en onzekere gebeurtenis.
De voorwaarde is opschortend wanneer de vervulling ervan de verbintenis opeisbaar maakt. De
voorwaarde is ontbindend wanneer de vervulling ervan het tenietgaan van de verbintenis
teweegbrengt.
Art. 5.140. Afwezigheid van onzekerheid
Indien de als voorwaarde vooropgestelde gebeurtenis reeds bij het ontstaan van de verbintenis
heeft plaatsgevonden, zelfs buiten medeweten van de partijen, treden de gevolgen van de
verwezenlijking van de voorwaarde in vanaf dat ogenblik.
Indien de als voorwaarde vooropgestelde gebeurtenis onmogelijk is bij het ontstaan van de
verbintenis, treden de gevolgen van de niet-vervulling van de voorwaarde in vanaf dat ogenblik.
Art. 5.141. Extern karakter van de voorwaarde
Een gebeurtenis waarvan de geldigheid van het contract afhangt, kan niet als voorwaarde
bedongen worden door de partijen. Aldus kan de verbintenis niet afhangen van een zuiver
potestatieve opschortende voorwaarde in hoofde van de schuldenaar.


De nakoming of niet-nakoming van een andere verbintenis ontstaan uit hetzelfde contract kan
evenmin als voorwaarde worden bedongen.
Art. 5.142. Vorm van de voorwaarde
De voorwaarde is uitdrukkelijk of stilzwijgend.
Aldus hangen de verbintenissen af van een stilzwijgende ontbindende voorwaarde wanneer, gelet
op de aard en de strekking van het contract, met zekerheid uit de bedoeling van de partijen blijkt
dat het een einde moet nemen, met name:
1° bij overlijden, onbekwaamheid of insolvabiliteit van de persoon in aanmerking van wie het
contract is gesloten; of
2° bij tenietgaan van een ander contract waarvan de partijen het lot van het eerste contract
bedoelden te laten afhangen.
Art. 5.143. Interpretatie van de voorwaarde
Om na te gaan welke gemeenschappelijke bedoeling de partijen hadden, wordt met name
rekening gehouden met de volgende richtlijnen:
1° indien een verbintenis is aangegaan onder voorwaarde dat een gebeurtenis zich binnen een
bepaalde tijd zal voordoen, wordt die voorwaarde voor onvervuld gehouden, wanneer de tijd
verstreken is zonder dat de gebeurtenis zich heeft voorgedaan. Indien geen tijd bepaald is, kan de
voorwaarde altijd vervuld worden; en zij wordt pas voor onvervuld gehouden, wanneer het
redelijkerwijze zeker is dat de gebeurtenis zich niet zal voordoen;
2° indien een verbintenis is aangegaan onder voorwaarde dat een gebeurtenis zich niet zal
voordoen binnen een bepaalde tijd, is die voorwaarde vervuld, wanneer de tijd verstreken is
zonder dat de gebeurtenis zich heeft voorgedaan; zij is ook vervuld, wanneer het, voor het
verstrijken van die tijd, redelijkerwijze zeker is dat de gebeurtenis zich niet zal voordoen; en indien
geen tijd is bepaald, is zij pas vervuld, wanneer het redelijkerwijze zeker is dat de gebeurtenis zich
niet zal voordoen.
Art. 5.144. Verhindering en uitlokking van de voorwaarde
Wanneer een partij door haar fout de vervulling van de voorwaarde verhindert, kan de andere
partij haar voor vervuld houden.
Wanneer een partij door haar fout de vervulling van de voorwaarde uitlokt, kan de andere partij


haar voor onvervuld houden.
Art. 5.145. Afstand van de voorwaarde
Een partij kan afstand doen van de voorwaarde bepaald in haar uitsluitend belang, zolang deze
hangende is.
Art. 5.146. Wachttijd
§ 1. Zolang de voorwaarde hangende is, moet elke partij zich onthouden van elke handeling die
afbreuk kan doen aan de rechten die voor de andere partij zouden voortvloeien uit de vervulling
van de voorwaarde.
§ 2. Onverminderd de regels ter bescherming van derden te goeder trouw, kunnen, bij vervulling
van de opschortende voorwaarde niet worden tegengeworpen aan de schuldeiser van een
verbintenis om een bepaald voorwerp te geven, indien zij zich voordoen terwijl de voorwaarde
hangende was:
1° de beschikkingshandelingen en abnormale beheershandelingen verricht door de schuldenaar;
en
2° de onbeschikbaarheid ten gevolge van een beslag of een situatie van samenloop, zoals het
faillissement, die het vermogen van die schuldenaar treft.
Het eerste lid is van overeenkomstige toepassing op de ontbindende voorwaarde.
§ 3. Iedere partij kan elke handeling verrichten tot behoud van de rechten die zij zou genieten bij
vervulling van de voorwaarde.
Art. 5.147. Vervulling van de voorwaarde
De vervulling van de voorwaarde krijgt uitwerking van rechtswege en voor de toekomst.
De vervulling van de ontbindende voorwaarde geeft aanleiding tot restitutie van de geleverde
prestatie overeenkomstig de artikelen 5.115 tot 5.122. De prestaties om iets te doen en niet te
doen, alsook de tegenprestatie ervan, worden evenwel niet gerestitueerd.
Art. 5.148. Niet-vervulling van de voorwaarde
De niet-vervulling van de opschortende voorwaarde doet de verbintenis tenietgaan voor de
toekomst.
De niet-vervulling van de ontbindende voorwaarde maakt de verbintenis zuiver en eenvoudig voor


de toekomst.
Hoofdstuk 2. Verbintenis met tijdsbepaling
Art. 5.149. Deﬁnitie
Een verbintenis is met tijdsbepaling wanneer de opeisbaarheid of het tenietgaan ervan wordt
uitgesteld totdat een toekomstige en zekere gebeurtenis zich voordoet, ook al is de datum ervan
onzeker.
De tijdsbepaling is opschortend wanneer het verstrijken ervan de verbintenis opeisbaar maakt. De
tijdsbepaling is uitdovend wanneer het verstrijken ervan het tenietgaan van de verbintenis
teweegbrengt.
Art. 5.150. Vorm van de tijdsbepaling
De tijdsbepaling is uitdrukkelijk of stilzwijgend.
Art. 5.151. Verstrijken van de tijdsbepaling
Het verstrijken van de tijdsbepaling krijgt uitwerking van rechtswege en voor de toekomst.
Art. 5.152. Invulling van de opschortende tijdsbepaling
Wanneer een verbintenis onderworpen is aan een opschortende tijdsbepaling, maar de partijen de
gebeurtenis die als tijdsbepaling is vooropgesteld niet hebben bepaald of het verstrijken van de
tijdsbepaling niet hebben vastgesteld, dan wordt zij bepaald naargelang de omstandigheden, de
aard en de strekking van het contract.
Art. 5.153. Afstand van de opschortende tijdsbepaling
Een partij kan afstand doen van de opschortende tijdsbepaling bepaald in haar uitsluitend belang,
zolang die niet verstreken is.
De tijdsbepaling wordt vermoed te zijn bepaald in het uitsluitend belang van de schuldenaar,
tenzij uit de wet of de bedoeling van de partijen blijkt, gelet op de aard en de strekking van het
contract, dat zij was bepaald in het uitsluitend belang van de schuldeiser of in dat van beide
partijen.
Art. 5.154. Wachttijd bij de opschortende tijdsbepaling


Hetgeen slechts onder opschortende tijdsbepaling verschuldigd is, kan niet worden opgeëist vóór
het verstrijken ervan.
Hetgeen betaald is vóór het verstrijken van de opschortende tijdsbepaling hoeft evenwel niet te
worden teruggegeven.
De schuldeiser kan, vóór het verstrijken van de opschortende tijdsbepaling, elke handeling
verrichten tot behoud van zijn rechten.
Art. 5.155. Verval van de opschortende tijdsbepaling
De schuldenaar kan het voordeel van de opschortende tijdsbepaling niet inroepen:
1° indien hij failliet is gegaan;
2° indien hij, door zijn eigen fout, de aan de schuldeiser beloofde zekerheid niet verstrekt;
3° indien hij, door zijn eigen fout, de zekerheden die de verbintenis waarborgen vermindert; of
4° in de overige gevallen bepaald door de wet.
Het verval van de opschortende tijdsbepaling treedt van rechtswege in.
Het verval van de opschortende tijdsbepaling in hoofde van de schuldenaar kan niet worden
tegengeworpen aan zijn medeschuldenaars en aan de borg, zelfs niet bij hoofdelijkheid.
Ondertitel 3. Verbintenissen met pluraliteit van voorwerpen of subjecten
Hoofdstuk 1. Verbintenissen met pluraliteit van voorwerpen
Art. 5.156. Cumulatieve verbintenis
Een verbintenis is cumulatief wanneer zij twee of meer prestaties tot voorwerp heeft en enkel de
nakoming van het geheel de schuldenaar bevrijdt.
Indien de nakoming van de ene prestatie onmogelijk wordt, blijven de andere prestaties
verschuldigd.
Art. 5.157. Alternatieve verbintenis
§ 1. Een verbintenis is alternatief wanneer zij twee of meer prestaties tot voorwerp heeft en de
nakoming van één daarvan de schuldenaar bevrijdt.
Een verbintenis met slechts twee alternatieve prestaties is zuiver en eenvoudig indien een van de
twee beloofde prestaties niet geldig het voorwerp van een verbintenis kon zijn.
§ 2. Tenzij het contract anders bepaalt, komt de keuze tussen de prestaties toe aan de
schuldenaar.


Indien de keuze niet op het afgesproken tijdstip of binnen een redelijke termijn is gemaakt, kan de
andere partij, na voorafgaande ingebrekestelling, zelf de keuze maken.
De gemaakte keuze wordt ter kennis gebracht aan de wederpartij en is deﬁnitief waardoor de
verbintenis haar alternatief karakter verliest.
§ 3. Indien, vooraleer een keuze is gemaakt, een van de prestaties onmogelijk kan worden
nagekomen, betreft de keuze de overblijvende prestaties.
Art. 5.158. Verbintenis met subsidiaire prestatie
Een verbintenis heeft een subsidiaire prestatie tot voorwerp wanneer zij strekt tot een
hoofdprestatie maar de schuldenaar de keuze heeft om zich te bevrijden door een andere,
bepaalde prestatie.
De keuze om de subsidiaire prestatie te leveren komt toe aan de schuldenaar; de schuldeiser kan
enkel aanspraak maken op de hoofdprestatie.
De verbintenis met subsidiaire prestatie dooft uit indien de nakoming van de hoofdprestatie
onmogelijk wordt.
Hoofdstuk 2. Verbintenissen met pluraliteit van subjecten
Afdeling 1. Beginsel van de verdeling
Art. 5.159. Deelbare verbintenis
§ 1. Een verbintenis met meerdere schuldeisers of schuldenaars wordt van rechtswege onder hen
verdeeld. De verdeling vindt ook plaats tussen de erfgenamen van een schuldeiser of een
schuldenaar.
De verdeling geschiedt in gelijke delen, tenzij een wettelijke, contractuele of testamentaire
bepaling of, bij gebrek daaraan, de concrete omstandigheden een andere verdeling
rechtvaardigen.
§ 2. Het beginsel van de verdeling lijdt uitzondering wanneer de verbintenis hoofdelijk, ondeelbaar
of in solidum is.
Afdeling 2. Hoofdelijkheid tussen schuldenaars
Art. 5.160. Deﬁnitie en bronnen
§ 1. Er bestaat hoofdelijkheid tussen schuldenaars wanneer zij gehouden zijn tot dezelfde
prestatie en de schuldeiser ieder van hen voor het geheel kan aanspreken.


§ 2. Passieve hoofdelijkheid ontstaat uit de wet of uit een contract. Zij wordt niet vermoed.
Zij bestaat van rechtswege tussen ondernemingen, in de zin van artikel I.1, eerste lid, 1°, van het
Wetboek van economisch recht, die tot een zelfde contractuele verbintenis gehouden zijn. Deze
regel is evenwel niet van toepassing indien de onderneming een natuurlijke persoon is en haar
contractuele verbintenis kennelijk vreemd is aan de onderneming.
Art. 5.161. Hoofdgevolgen tussen schuldeiser en schuldenaars
§ 1. De schuldeiser kan, naar eigen keuze, iedere hoofdelijke schuldenaar aanspreken tot betaling
van het geheel, totdat hij volledige nakoming heeft verkregen.
Deze regel strekt zich uit tot het herstel van de schade waartoe de schuldenaars of een van hen
zouden gehouden zijn bij toerekenbare niet-nakoming.
Vervolgingen tegen een van de schuldenaars beletten de schuldeiser niet ook tegen de anderen
vervolgingen in te stellen.
§ 2. De betaling door een van de schuldenaars gedaan, bevrijdt alle anderen van de schuld jegens
de schuldeiser, in de mate van de betaling.
Art. 5.162. Excepties van de medeschuldenaars
§ 1. Een hoofdelijke schuldenaar die door de schuldeiser tot betaling wordt aangesproken, kan
een beroep doen op zijn persoonlijke excepties.
Hij kan ook een beroep doen op alle excepties die aan alle medeschuldenaars gemeen zijn, zoals
de betaling en de schuldvergelijking.
§ 2. Wanneer een schuldenaar beschikt over een persoonlijke exceptie die zijn aandeel in de
schuld uitdooft, het hoofdelijk karakter ervan ontneemt of de opeisbaarheid ervan schorst,
kunnen de overige schuldenaars zich erop beroepen teneinde dit aandeel in mindering te brengen
van de gehele schuld.
Dit is onder meer het geval bij:
1° een persoonlijke kwijtschelding van schuld ten voordele van een van de schuldenaars, waarbij
de schuldeiser uitdrukkelijk zijn rechten tegenover de anderen heeft voorbehouden; is dit niet het
geval of verleent de schuldeiser een algemene kwijtschelding, dan bevrijdt hij alle
medeschuldenaars;
2° afstand van hoofdelijkheid, indien de schuldeiser toestemt in de verdeling van de schuld ten
aanzien van een van de medeschuldenaars; doet hij afstand van hoofdelijkheid tegenover alle


schuldenaars, dan wordt de schuld voor allen deelbaar;
3° schuldvermenging.
Art. 5.163. Bijkomende gevolgen tussen schuldeiser en schuldenaars
De ingebrekestelling of vervolging van een van de hoofdelijke schuldenaars heeft gevolgen jegens
allen; aldus doen zij moratoire interest lopen tegenover allen; het risico van verlies van het
voorwerp gaat eveneens over op allen.
De stuiting van de verjaring tegenover een van de hoofdelijke schuldenaars, stuit de verjaring ten
aanzien van allen.
Art. 5.164. Gevolgen voor de medeschuldenaars onderling
§ 1. Tussen de schuldenaars onderling wordt de schuld van rechtswege verdeeld en ieder van
hen is tot bijdrage gehouden voor zijn aandeel in de schuld.
De verdeling geschiedt in gelijke delen, tenzij een wettelijke of contractuele bepaling of, bij gebrek
daaraan, de concrete omstandigheden een andere verdeling rechtvaardigen.
lndien de hoofdelijke schuld een zaak betreft die slechts een van de medeschuldenaars aangaat,
is deze tot voldoening van de gehele schuld gehouden ten aanzien van de overige schuldenaars,
die tegenover hem slechts als zijn borgen worden beschouwd.
§ 2. De hoofdelijke schuldenaar die meer dan zijn aandeel betaalde aan de schuldeiser, heeft een
verhaalsrecht tegen de medeschuldenaars naar evenredigheid tot ieders aandeel.
Hij zal evenwel geen verhaal hebben tegen de schuldenaar die tegenover de schuldeiser beschikt
over een persoonlijke exceptie.
§ 3. lndien een van de medeschuldenaars insolvabel is, wordt het door zijn insolvabiliteit
veroorzaakte verlies naar evenredigheid omgeslagen over alle andere medeschuldenaars die in
staat zijn om te betalen, met inbegrip van degene die de schuld voldaan heeft en van de
medeschuldenaar die al van een individuele afstand van hoofdelijkheid genoot.
§ 4. In de verhouding tussen medeschuldenaars rust de plicht tot het herstel van de schade,
geleden door de schuldeiser als gevolg van een toerekenbare niet-nakoming enkel op hen aan wie
zij toerekenbaar is.
Art. 5.165. Overlijden van een schuldenaar
Onder de erfgenamen van een hoofdelijk gehouden schuldenaar wordt de schuld van hun


rechtsvoorganger van rechtswege verdeeld.
Niettemin blijven de bijkomende gevolgen van de passieve hoofdelijkheid, bedoeld in artikel
5.163, van toepassing.
Afdeling 3. Ondeelbaarheid tussen schuldenaars
Art. 5.166. Deﬁnitie en bronnen
§ 1. Er bestaat ondeelbaarheid tussen schuldenaars wanneer zij gehouden zijn tot dezelfde
ondeelbare prestatie en de schuldeiser ieder van hen voor het geheel kan aanspreken.
§ 2. Een prestatie is ondeelbaar wanneer zij hetzij door haar aard of door de strekking van de
verbintenis, hetzij krachtens wettelijke, contractuele of testamentaire bepaling, niet vatbaar is
voor verdeling.
De ondeelbaarheid kan niet worden afgeleid uit het louter bedingen van hoofdelijkheid.
Art. 5.167. Gevolgen
De artikelen 5.161 tot 5.164 zijn van overeenkomstige toepassing, tenzij dit onverenigbaar zou
zijn met de eigen aard of strekking van de ondeelbare verbintenis.
De ondeelbaarheid geldt ook voor de erfgenamen van de schuldenaars van een ondeelbare
prestatie.
Afdeling 4. Verbintenissen in solidum
Art. 5.168. Deﬁnitie
Schuldenaars zijn in solidum gehouden wanneer zij, buiten de gevallen van passieve
hoofdelijkheid en ondeelbaarheid en hoewel ze verbonden zijn jegens de schuldeiser door
onderscheiden verbintenissen, elk gehouden zijn tot de gehele betaling. Wanneer het
verbintenissen betreft tot betaling van een geldsom en de bedragen ervan verschillen, is elke
schuldenaar in solidum gehouden tot de gehele betaling van het laagste bedrag.
Art. 5.169. Gevolgen
De artikelen 5.161, 5.162, 5.164 en 5.165 zijn overeenkomstig van toepassing, tenzij dit
onverenigbaar zou zijn met de aard of strekking, of met het eigen regime van de verbintenis.
De bijkomende gevolgen van de passieve hoofdelijkheid, bepaald in artikel 5.163, vinden geen
toepassing, tenzij de wet of het contract anders bepaalt.


Afdeling 5. Hoofdelijkheid en ondeelbaarheid tussen schuldeisers
Art. 5.170. Deﬁnitie en bronnen
§ 1. Er bestaat hoofdelijkheid tussen schuldeisers wanneer zij recht hebben op dezelfde prestatie
en ieder van hen de schuldenaar voor het geheel kan aanspreken.
Actieve hoofdelijkheid ontstaat uit de wet of uit een contract. Zij wordt niet vermoed.
§ 2. Er bestaat ondeelbaarheid tussen schuldeisers wanneer zij recht hebben op dezelfde
ondeelbare prestatie, omschreven in artikel 5.166, § 2, en ieder van hen de schuldenaar voor het
geheel kan aanspreken.
De ondeelbaarheid kan niet worden afgeleid uit het louter bedingen van hoofdelijkheid.
Art. 5.171. Gevolgen tussen schuldeisers en schuldenaar
§ 1. Iedere schuldeiser kan de uitvoering van de prestatie in haar geheel vorderen van de
schuldenaar, zodat de betaling aan hem de schuldenaar ook tegenover de andere schuldeisers
bevrijdt, in de mate van de betaling.
De schuldenaar kan aan een van de schuldeisers, naar eigen keuze, betalen zolang hij niet door
een van hen vervolgd wordt.
§ 2. De schuldenaar die door een schuldeiser tot betaling wordt aangesproken, kan een beroep
doen op de excepties die persoonlijk zijn aan de rechtsband met die schuldeiser.
Hij kan ook een beroep doen op alle excepties die gemeenschappelijk zijn voor alle schuldeisers,
zoals de betaling en de schuldvergelijking.
§ 3. Een schuldeiser kan niet alleen beschikken over de schuldvordering; zo niet blijft de
schuldenaar tegenover de medeschuldeisers de gehele prestatie verschuldigd, onder aftrek van
het aandeel van de schuldeiser die alleen over de schuldvordering heeft beschikt.
§ 4. Daden tot behoud van de schuldvordering, door een schuldeiser alleen gesteld, strekken tot
voordeel van allen. Dit is onder meer het geval voor de stuiting van de verjaring ten aanzien van
een van de schuldeisers en van de ingebrekestelling gericht aan de schuldenaar.
Art. 5.172. Gevolgen voor de schuldeisers onderling
De schuldeiser die de prestatie geheel of gedeeltelijk ontving, moet deze verdelen en aan de
andere schuldeisers hun aandeel uitkeren.
De verdeling geschiedt in gelijke delen, tenzij een wettelijke of contractuele bepaling of, bij gebrek


daaraan, de concrete omstandigheden een andere verdeling rechtvaardigen.
Indien de ontvangen prestatie uit haar aard ondeelbaar is, ontvangt elke schuldeiser de waarde
van zijn aandeel in de schuldvordering.
Art. 5.173. Overlijden van een schuldeiser
Onder de erfgenamen van een hoofdelijke schuldeiser wordt de schuldvordering van rechtswege
verdeeld. Niettemin blijft artikel 5.171, § 4, van toepassing.
Onder de erfgenamen van de schuldeiser van een ondeelbare prestatie geldt de ondeelbaarheid
eveneens.
Ondertitel 4. Overdracht van verbintenissen
Hoofdstuk 1. Overdracht van schuldvordering
Afdeling 1. Voorwerp
Art. 5.174. Beginsel
Schuldvorderingen zijn vatbaar voor overdracht, tenzij de wet of de aard en strekking ervan zich
daartegen verzet.
De overdracht van een schuldvordering in strijd met een contractueel cessieverbod is niet
tegenwerpelijk aan de gecedeerde schuldenaar wanneer de overnemer derde-medeplichtig is aan
de schending van dit verbod.
Art. 5.175. Toekomstige schuldvorderingen
De overdracht kan betrekking hebben op een of meerdere toekomstige schuldvorderingen op
voorwaarde dat zij bepaald of bepaalbaar zijn.
Art. 5.176. Gedeeltelijke overdracht
Een schuldvordering is vatbaar voor gedeeltelijke overdracht, tenzij zij ondeelbaar is.
Art. 5.177. Nevenrechten
De overdracht van een schuldvordering omvat alle daarbij horende nevenrechten en zekerheden,
zoals rechten uit pand, hypotheek, borgtocht en uitvoerbare titels.
Art. 5.178. Overdracht van betwiste rechten


§ 1. De schuldenaar van een betwist recht dat is overgedragen, kan zich daarvan door de
overnemer doen bevrijden, mits hij hem de werkelijke prijs van de overdracht en de wettig
gemaakte kosten vergoedt, samen met de interest te rekenen van de dag waarop de overnemer
de prijs voor de hem gedane overdracht betaald heeft.
De gecedeerde schuldenaar kan van de partijen het bewijs van de in het eerste lid bedoelde
bedragen eisen.
Een recht wordt voor betwist gehouden, zodra er een proces is en betwisting van het recht zelf.
§ 2. Paragraaf 1 is niet van toepassing indien de overdracht gedaan is:
1° aan een mede-erfgenaam of mede-eigenaar van het overgedragen recht;
2° aan een schuldeiser tot betaling van hetgeen hem verschuldigd is;
3° aan de bezitter van het onroerend goed waarop het betwiste recht betrekking heeft.
Afdeling 2. Tegenwerpelijkheid aan derden
Art. 5.179. Werking tegen derden
Onverminderd artikel 3.28, § 2, kan de overdracht van schuldvordering worden ingeroepen tegen
andere derden dan de gecedeerde schuldenaar door het sluiten van het contract van overdracht.
De overdracht kan slechts tegen de gecedeerde schuldenaar worden ingeroepen vanaf het
ogenblik dat zij aan de gecedeerde schuldenaar ter kennis is gebracht of door hem is erkend.
De overdracht kan niet worden ingeroepen tegen de te goeder trouw zijnde schuldeiser van de
overdrager aan wie de schuldenaar te goeder trouw en voordat de overdracht hem ter kennis
werd gebracht, bevrijdend heeft betaald.
Art. 5.180. Kennisgeving
De kennisgeving kan uitgaan van de overdrager of de overnemer. Enkel het bestaan van de
overdracht dient aan de schuldenaar ter kennis te worden gebracht.
Art. 5.181. Positie van de schuldenaar
De overdracht van de schuldvordering laat de excepties van de schuldenaar onverlet.
De schuldenaar die te goeder trouw heeft betaald vooraleer de overdracht hem ter kennis werd
gebracht of door hem werd erkend, is bevrijd.
De schuldenaar te goeder trouw kan eveneens de gevolgen van elke rechtshandeling die ten
opzichte van de overdrager is gesteld, inroepen ten opzichte van de overnemer, voordat de


overdracht aan hem ter kennis werd gebracht of door hem werd erkend.
Art. 5.182. Schuldvergelijking
Wanneer de overdracht aan de schuldenaar ter kennis werd gebracht of door hem werd erkend,
kan deze laatste zich niet meer beroepen op de schuldvergelijking van schuldvorderingen die
daarna tot stand komt, tenzij het om samenhangende schuldvorderingen gaat.
De gevolgen van de conventionele schuldvergelijking worden geregeld door artikel 5.263.
Art. 5.183. Looncessie
Onverminderd de toepassing van de artikelen 27 tot 35 van de wet van 12 april 1965 betreffende
de bescherming van het loon der werknemers geeft de overdracht die slaat op inkomsten
bedoeld in de artikelen 1409, §§ 1 en 1bis, en 1410 van het Gerechtelijk Wetboek, op straffe van
nietigheid, op het ogenblik dat zij kan worden ingeroepen tegen de gecedeerde schuldenaar
aanleiding tot een aan de overdrager gerichte kennisgeving, die het aangifteformulier voor kind
ten laste waarvan het model bepaald is door de minister van Justitie bevat. In dat geval is artikel
34bis van de wet van 12 april 1965 betreffende de bescherming van het loon der werknemers van
toepassing.
Afdeling 3. Verbintenissen van partijen
Art. 5.184. Leveringsplicht
De overdrager is verplicht alle noodzakelijke akten en bewijsstukken waarover hij beschikt die op
de schuldvordering en op de nevenrechten betrekking hebben, aan de overnemer af te geven.
Art. 5.185. Vrijwaringsplicht
Diegene die een schuldvordering overdraagt, staat in voor het bestaan daarvan ten tijde van de
overdracht, zelfs wanneer deze zonder vrijwaring is geschied.
Art. 5.186. Solvabiliteit van de schuldenaar
Voor de solvabiliteit van de schuldenaar moet de overdrager niet instaan tenzij hij zich daartoe
heeft verbonden, en slechts ten belope van de prijs die hij voor de schuldvordering ontvangen
heeft.
Wanneer hij beloofd heeft voor de solvabiliteit van de schuldenaar te zullen instaan, geldt die


belofte slechts voor de solvabiliteit op het ogenblik zelf en strekt zij zich niet uit tot de toekomst,
tenzij de overdrager dat uitdrukkelijk heeft bedongen.
Hoofdstuk 2. Overdracht van schuld
Art. 5.187. Volkomen overdracht van schuld
Een schuld kan met toestemming van de schuldeiser aan een derde worden overgedragen.
Indien de schuldeiser bij voorbaat zijn toestemming heeft gegeven, heeft de schuldoverdracht
pas uitwerking na kennisgeving of erkenning van het contract gesloten tussen overdrager en
overnemer.
Art. 5.188. Gevolgen voor de oorspronkelijke schuldenaar
De schuldoverdracht bevrijdt de oorspronkelijke schuldenaar voor de toekomst, tenzij anders is
overeengekomen met de schuldeiser.
Art. 5.189. Tegenwerpelijkheid van excepties
De schuldovernemer kan tegen de schuldeiser een beroep doen op alle excepties waarover de
overdrager beschikte krachtens de overgedragen schuld.
Overdrager en overnemer kunnen ook hun persoonlijke excepties opwerpen.
Art. 5.190. Zekerheidsrechten
De bevrijding van de overdrager heeft tot gevolg dat de persoonlijke en zakelijke
zekerheidsrechten vervallen, behoudens de toestemming van de zekerheidsteller.
Art. 5.191. Onvolkomen overdracht van schuld
Er is een onvolkomen schuldoverdracht wanneer de overnemer de bedoeling heeft zich te
verbinden tegenover de schuldeiser die zijn toestemming niet heeft gegeven. Zij heeft de
hoofdelijke gehoudenheid van de overdrager en de overnemer tot gevolg.
Deze bedoeling wordt vermoed indien de overnemer van de overdracht kennis heeft gegeven aan
de schuldeiser.
Indien de schuldeiser de overdracht nadien aanvaardt, zijn de artikelen 5.187 tot 5.190 van
overeenkomstige toepassing.


Art. 5.192. Interne overname van schuld
Er is een interne schuldovername wanneer de overnemer niet de bedoeling heeft zich tegenover
de schuldeiser te verbinden. Zij heeft slechts uitwerking tussen de partijen.
Hoofdstuk 3. Overdracht van contract
Art. 5.193. Beginsel
§ 1. Een contractspartij kan met toestemming van de medecontractant zijn contractspositie
overdragen aan een derde. Die overdracht bevrijdt de overdrager voor de schulden die na de
overdracht opeisbaar worden, behoudens andersluidend contract.
Indien de medecontractant bij voorbaat zijn toestemming heeft gegeven, heeft de overdracht van
de contractspositie pas uitwerking na kennisgeving of erkenning van het contract tussen de
overdrager en overnemer.
Voor het overige, zijn de bepalingen van hoofdstukken 1 en 2 van overeenkomstige toepassing.
§ 2. Indien de contractuele positie overgedragen is aan een derde zonder toestemming van de
medecontractant, kan enkel de overnemer de rechten uitoefenen die voortvloeien uit die
contractuele positie. De overdrager blijft niettemin hoofdelijk gehouden tot de gevolgen van de
uitoefening van die rechten.
Voor het overige zijn de bepalingen van hoofdstuk 1 en artikel 5.191 van overeenkomstige
toepassing.
Indien de medecontractant de overdracht nadien aanvaardt, is paragraaf 1 van overeenkomstige
toepassing.
Ondertitel 5. Nakoming van de verbintenis
Hoofdstuk 1. Inleidende bepaling
Art. 5.194. Deﬁnitie van de betaling
De betaling is de eenzijdige rechtshandeling waarbij de verschuldigde prestatie vrijwillig wordt
uitgevoerd.
Zij bevrijdt de schuldenaar tegenover de schuldeiser en dooft de schuld uit, behoudens
subrogatie in de rechten van de schuldeiser.
Hoofdstuk 2. Betaling
Afdeling 1. Gemeenschappelijke bepalingen


Art. 5.195. Vereiste van een schuld
Iedere betaling onderstelt een schuld: hetgeen betaald is zonder verschuldigd te zijn, kan worden
teruggevorderd overeenkomstig de artikelen 5.133 tot 5.134.
Art. 5.196. Betaling door een derde
De betaling kan worden gedaan door eenieder die belang heeft bij de verbintenis, zoals een borg.
Zij kan zelfs worden gedaan door een derde die geen belang heeft bij de verbintenis. De
schuldeiser heeft in dat geval evenwel het recht om de betaling te weigeren indien hij zich beroept
op een wettige reden die voortvloeit uit het belang dat de verbintenis, gelet op de aard of
strekking ervan, wordt nagekomen door de schuldenaar zelf, of uit het belang dat zij niet wordt
nagekomen door een welbepaalde derde.
Art. 5.197. Geldigheidsvereisten voor de betaling
Om geldig te betalen, moet men de bevoegdheid en de bekwaamheid hebben om te beschikken
over het voorwerp dat in betaling wordt gegeven.
Art. 5.198. Betaling aan de schuldeiser
De betaling moet worden gedaan aan de schuldeiser of aan iemand die door hem, door de rechter
of door de wet gemachtigd is om voor hem te ontvangen.
De betaling gedaan aan iemand die geen bevoegdheid heeft om voor de schuldeiser te
ontvangen, is niettemin bevrijdend indien:
1° de schuldeiser de betaling bekrachtigt;
2° de schuldeiser er voordeel uit getrokken heeft; of
3° de betaling te goeder trouw gedaan is aan de schijnschuldeiser, ook al wordt hij naderhand
ontzet.
De betaling gedaan aan de schuldeiser is niet bevrijdend indien hij onbekwaam was om haar te
ontvangen, tenzij de schuldenaar aantoont dat de schuldeiser voordeel heeft gehaald uit de
betaling.
Art. 5.199. Onbeschikbaarheid van de schuldvordering
De betaling in handen van de schuldeiser is niet bevrijdend indien de wet een dergelijke betaling
verbiedt of de betaling in andere handen oplegt.


Aldus is de betaling, door de schuldenaar aan zijn schuldeiser gedaan in weerwil van een beslag
of een verzet, niet bevrijdend ten aanzien van de schuldeisers die het beslag gelegd hebben of het
verzet gedaan hebben; deze kunnen, volgens hun recht, de schuldenaar noodzaken opnieuw te
betalen, behoudens, in dat geval alleen, zijn verhaal op de schuldeiser.
Art. 5.200. Voorwerp van de betaling
De schuldeiser kan niet worden gedwongen betaling te ontvangen van een gedeelte van een
schuld, ook al is die schuld deelbaar.
De schuldeiser kan evenmin worden gedwongen een andere prestatie aan te nemen dan de hem
verschuldigde prestatie, ook al is zij van gelijke of zelfs grotere waarde.
Hij kan evenwel, via een inbetalinggeving, een andere prestatie aanvaarden dan de hem
verschuldigde prestatie.
Art. 5.201. Respijttermijn
De rechter kan, niettegenstaande ieder andersluidend beding, met inachtneming van de toestand
van de partijen, gebruik makend van deze bevoegdheid met grote omzichtigheid en daarbij
rekening houdend met de termijnen die de schuldenaar reeds heeft genoten, gematigd uitstel
verlenen voor de betaling en de vervolgingen doen schorsen, ook wanneer de schuld blijkt uit een
andere authentieke akte dan een vonnis.
Art. 5.202. Staat van de zaak
De schuldenaar van een bepaald voorwerp is van zijn schuld bevrijd door de afgifte van het
voorwerp in de staat waarin het zich ten tijde van de levering bevindt, op voorwaarde dat de
beschadiging die het ondergaan heeft, niet is veroorzaakt door zijn schuld, noch door die van de
personen voor wie hij aansprakelijk is, en hij niet reeds voor het ontstaan van de beschadiging in
gebreke was.
Indien het verschuldigde voorwerp alleen is bepaald ten aanzien van zijn soort, is de schuldenaar,
om zich van de schuld te bevrijden, niet verplicht de beste soort te geven; doch hij mag ook niet
de slechtste aanbieden.
Art. 5.203. Plaats en tijdstip van de betaling
De betaling moet worden gedaan op de plaats die door het contract is aangewezen.


Indien geen plaats is aangewezen, moet, wanneer het een zeker voorwerp betreft, de betaling
worden gedaan op de plaats waar het voorwerp van de verschuldigde prestatie, zich bevond ten
tijde van het ontstaan van de verbintenis.
Buiten deze twee gevallen moet de betaling worden gedaan aan de woonplaats van de
schuldenaar.
Ze moet worden gedaan zodra de schuld opeisbaar is.
Art. 5.204. Kosten van de betaling
De kosten van betaling komen ten laste van de schuldenaar.
Afdeling 2. Bijzondere bepalingen voor de geldelijke verbintenissen
Art. 5.205. Monetair nominalisme
De schuldenaar van een verbintenis tot betaling van een geldsom betaalt bevrijdend door de
storting van het nominaal bedrag ervan, zonder rekening te houden met de werkelijke waarde
ervan.
De schuldenaar van een waardeschuld betaalt bevrijdend door de storting van het bedrag
voortvloeiend uit de vereffening ervan.
Art. 5.206. Interest
Remuneratoire interest is de interest die strekt tot tegenprestatie van de terbeschikkingstelling
van kapitaal.
Moratoire interest is de nalatigheidsinterest verschuldigd als herstel wegens de laattijdige
nakoming van een geldschuld.
Compensatoire interest is de nalatigheidsinterest verschuldigd als herstel wegens de laattijdige
nakoming van een waardeschuld.
Art. 5.207. Anatocisme
Niettegenstaande andersluidend beding, kan vervallen remuneratoire en moratoire interest
slechts interest opbrengen, ofwel ten gevolge van een schriftelijke ingebrekestelling, ofwel ten
gevolge van een speciﬁek contract, mits de ingebrekestelling of dit contract betrekking heeft op
interest die ten minste voor een geheel jaar verschuldigd is.
Afdeling 3. Toerekening van betalingen


Art. 5.208. Toerekening beslist door de schuldenaar
De schuldenaar van verscheidene schulden heeft het recht om, wanneer hij betaalt, te verklaren
welke schuld hij wil voldoen, tenzij die toerekening in strijd is met de wet of met het contract.
Art. 5.209. Subsidiaire toerekeningsregels
Bij gebrek aan toerekening door de partijen, gebeurt zij als volgt:
1° in de eerste plaats op de vervallen schulden;
2° onder deze schulden, op de schulden die de schuldenaar het meeste belang had te voldoen;
3° bij gelijk belang, op de oudste schuld;
4° alles gelijkstaande, naar evenredigheid.
Art. 5.210. Toerekening op de interest
De schuldenaar van een schuld die remuneratoire of moratoire interest oplevert of rentetermijnen
opbrengt, kan, buiten de toestemming van de schuldeiser, de betaling die hij doet niet toerekenen
op het kapitaal eerder dan op de rentetermijnen of de interest; de betaling die op het kapitaal en
de interest gedaan wordt, maar waarmee de gehele schuld niet is gekweten, wordt in de eerste
plaats op de interest toegerekend.
Afdeling 4. Schuldeisersverzuim
Art. 5.211. Beginsel
Wanneer de schuldeiser, op de vervaldag en zonder wettige reden, zich ervan onthoudt de hem
verschuldigde prestatie te ontvangen of dat verhindert door zijn daad, kan de schuldenaar hem in
gebreke stellen voor het aanvaarden ervan of voor het mogelijk maken van de uitvoering ervan.
Art. 5.212. Verbintenis tot betaling van een geldsom
Indien aan de belemmering geen einde is gekomen binnen een redelijke termijn te rekenen van de
ingebrekestelling, kan de schuldenaar van een verbintenis tot de betaling van een geldsom het
bedrag ervan consigneren bij de Deposito- en Consignatiekas.
De consignatie bevrijdt de schuldenaar vanaf de kennisgeving ervan aan de schuldeiser.
Art. 5.213. Verbintenis om een voorwerp te overhandigen


Indien aan de belemmering geen einde gekomen is binnen een redelijke termijn te rekenen van de
ingebrekestelling, kan de schuldenaar, wanneer de verbintenis betrekking heeft op de
overhandiging van een voorwerp, het in bewaring geven bij een professionele sekwester.
Indien de inbewaringgeving onmogelijk of te duur is, kan de rechter de openbare of onderhandse
verkoop van het voorwerp toelaten. Na aftrek van de kosten van de verkoop, wordt de prijs ervan
geconsigneerd bij de Deposito- en Consignatiekas.
De inbewaringgeving en de consignatie bevrijden de schuldenaar vanaf de kennisgeving ervan
aan de schuldeiser.
Art. 5.214. Verbintenis tot een andere prestatie
De schuldenaar van een andere prestatie dan de prestatie tot het betalen van een geldsom of het
overhandigen van een voorwerp kan via het gerecht de veroordeling van de schuldeiser eisen om
de prestatie te ontvangen.
Art. 5.215. Andere gevolgen van het verzuim
Het verzuim van de schuldeiser verhindert het lopen van de interest die de schuldenaar
verschuldigd is.
Het bevrijdt de schuldenaar van het herstel van de schade die voortvloeit uit de latere vertraging
bij de nakoming van de verbintenis.
Het legt de risico's bij de schuldeiser, zo hij ze niet reeds draagt.
Het houdt evenwel geen onderbreking of schorsing van de verjaring in.
Art. 5.216. Kosten
De redelijke kosten van de ingebrekestelling alsook die van de consignatie of inbewaringgeving
zijn ten laste van de schuldeiser.
Hoofdstuk 3. Betaling met subrogatie
Art. 5.217. Bronnen van subrogatie
Subrogatie in de rechten van de schuldeiser ten voordele van een derde die hem betaalt,
geschiedt bij contract of krachtens de wet.
Art. 5.218. Conventionele subrogatie door de schuldeiser


Conventionele subrogatie door de schuldeiser vindt plaats wanneer de schuldeiser, die betaling
ontvangt van een derde, hem doet treden in zijn rechten tegen de schuldenaar.
Deze subrogatie moet uitdrukkelijk en gelijktijdig met de betaling geschieden.
Art. 5.219. Conventionele subrogatie door de schuldenaar
Conventionele subrogatie door de schuldenaar vindt plaats wanneer de schuldenaar geld leent
teneinde zijn schuld te betalen en de uitlener in de rechten van zijn schuldeiser te doen treden.
Opdat deze subrogatie geldig zal zijn, moeten de akte van lening en de kwijting voor de notaris
verleden worden, moet in de akte van lening verklaard worden dat het geld geleend is om
daarmee de betaling te doen, en moet in de kwijting verklaard worden dat de betaling gedaan is
met geld dat daartoe is verschaft door de nieuwe schuldeiser.
Deze subrogatie komt tot stand buiten de medewerking van de schuldeiser om.
Art. 5.220. Wettelijke subrogatie
De subrogatie geschiedt van rechtswege:
1° ten voordele van hem die een schuld voldoet, indien hij, door zijn betaling, ten aanzien van hun
gezamenlijke schuldeiser diegene bevrijdt op wie de deﬁnitieve last moet wegen van de hele
schuld of een deel ervan;
2° ten voordele van hem die, zelf schuldeiser zijnde, een andere schuldeiser betaalt, die voorrang
boven hem heeft uit hoofde van zijn voorrechten of hypotheken;
3° ten voordele van de verkrijger van een onroerend goed, die de prijs van het verkregen goed
besteedt tot betaling van de schuldeisers ten behoeve van wie dat goed met hypotheek was
bezwaard;
4° ten voordele van de erfgenaam onder voorrecht van boedelbeschrijving, die met zijn eigen geld
de schulden van de nalatenschap betaald heeft;
5° in alle andere gevallen waarin de wet voorziet.
Art. 5.221. Tegenwerpelijkheid aan derden van de subrogatoire betaling
De subrogatoire betaling kan worden tegengeworpen aan andere derden dan de schuldenaar,
louter door het bestaan ervan.
Behoudens andersluidende wettelijke bepalingen, kan de subrogatoire betaling pas worden
tegengeworpen aan de schuldenaar vanaf het ogenblik dat zij aan hem ter kennis werd gebracht


of door hem werd erkend.
De artikelen 3.28, § 2, en 5.179, derde lid, zijn van toepassing.
Art. 5.222. Overdragende werking van de betaling met subrogatie
De subrogatoire betaling draagt aan de begunstigde van de subrogatie, binnen de grenzen van
hetgeen hij heeft betaald, de schuldvordering en haar nevenrechten over.
De schuldenaar kan hem alle excepties tegenwerpen waarover hij beschikte ten aanzien van de
subrogerende schuldeiser en die ontstaan zijn vóór de kennisgeving of erkenning van de
subrogatoire betaling.
Artikel 5.181, tweede en derde lid, is van toepassing.
Art. 5.223. Gedeeltelijke betaling
De subrogatie mag de subrogerende schuldeiser niet benadelen, wanneer deze slechts
gedeeltelijk betaald is; in dit geval kan hij zijn rechten, voor wat hem nog verschuldigd blijft,
uitoefenen bij voorkeur boven degene van wie hij slechts een gedeeltelijke betaling verkregen
heeft.
Ondertitel 6. Niet-nakoming van de verbintenis
Hoofdstuk 1. Inleidende bepaling
Art. 5.224. Opsomming van de sancties
Onverminderd bijzondere regels voor de niet-nakoming van een contractuele verbintenis, beschikt
de schuldeiser in geval van toerekenbare niet-nakoming door de schuldenaar over de volgende
sancties:
1° het recht op uitvoering in natura van de verbintenis;
2° het recht op herstel van de schade veroorzaakt door de niet-nakoming;
3° het recht om de uitvoering van zijn eigen verbintenis op te schorten.
De sancties die onverenigbaar zijn, kunnen niet worden gecumuleerd.
De sancties bedoeld in het eerste lid, 1° en 2°, dienen te worden voorafgegaan door een
ingebrekestelling, overeenkomstig de artikelen 5.231 tot 5.233.
Hoofdstuk 2. Toerekenbaarheid van de niet-nakoming


Art. 5.225. Deﬁnitie van toerekenbaarheid
De niet-nakoming is aan de schuldenaar slechts toerekenbaar, indien hem een fout kan worden
verweten of indien hij hiervoor krachtens de wet of een rechtshandeling moet instaan.
Onverminderd artikel 5.72 en de regels eigen aan de buitencontractuele aansprakelijkheid, wordt
de fout beoordeeld volgens het criterium van een voorzichtig en redelijk persoon in dezelfde
omstandigheden geplaatst.
Art. 5.226. Overmacht
§ 1. Er is sprake van overmacht in geval van ontoerekenbare onmogelijkheid voor de schuldenaar
om zijn verbintenis na te komen. Hierbij wordt rekening gehouden met het onvoorzienbaar en het
onvermijdbaar karakter van het beletsel tot nakoming.
De schuldenaar is bevrijd indien de nakoming van de verbintenis blijvend onmogelijk is geworden
door de overmacht.
De nakoming van de verbintenis is opgeschort voor de duur van de tijdelijke onmogelijkheid.
§ 2. Zodra de schuldenaar kennis heeft of behoort te hebben van een oorzaak van onmogelijkheid
tot nakoming, dient hij de schuldeiser hiervan binnen een redelijke termijn op de hoogte te
brengen.
Komt de schuldenaar aan deze verplichting te kort, is hij gehouden tot het herstel van de schade
die hiervan het gevolg is.
Art. 5.227. Verzuim
Wanneer de niet-nakoming van de verbintenis hem toerekenbaar is en hij in gebreke werd gesteld
volgens de eisen van de artikelen 5.231 tot 5.233, is de schuldenaar in verzuim. Vanaf dat
ogenblik komen de gevolgen van overmacht voor zijn rekening, behoudens anders is
overeengekomen en behoudens het geval van artikel 5.267.
Art. 5.228. Zuivering van het verzuim
Eenmaal in verzuim, behoudt de schuldenaar het recht om de uitvoering van de verschuldigde
prestatie aan te bieden voor zover deze nog nut vertoont voor de schuldeiser. Desgevallend is de
schuldenaar gehouden tot herstel van de schade.
Art. 5.229. Toerekenbaarheid van de fout van hulppersonen


Indien de schuldenaar een beroep doet op andere personen voor de nakoming van de verbintenis,
is de fout die deze hulppersonen hebben begaan aan hem toerekenbaar.
Art. 5.230. Toerekenbaarheid van het gebruik van gebrekkige hulpgoederen in de uitvoering
Indien de niet-nakoming van een verbintenis te wijten is aan het gebruik van een gebrekkig
voorwerp, is deze niet-nakoming de schuldenaar toerekenbaar, behoudens overmacht.
Hoofdstuk 3. Ingebrekestelling
Art. 5.231. Beginsel
De ingebrekestelling is de eenzijdige rechtshandeling waarbij de schuldeiser duidelijk en
ondubbelzinnig kennis geeft aan de schuldenaar van zijn wil om de nakoming van diens
verbintenis te eisen.
Aan iedere sanctie wegens niet-nakoming moet een ingebrekestelling voorafgaan in de gevallen
voorzien in de artikelen 5.83 en 5.224.
De wet, het contract of de goede trouw kunnen vereisen dat de schuldeiser de schuldenaar een
termijn toekent opdat hij de uitstaande verbintenis uitvoert.
Art. 5.232. Vervroegde ingebrekestelling
De schuldeiser kan de schuldenaar in gebreke stellen vóór het verstrijken van de tijdsbepaling,
voor zover deze ingebrekestelling zich voldoende nabij het verstrijken ervan situeert. Zij heeft
evenwel pas uitwerking zodra de tijdsbepaling is verstreken.
Art. 5.233. Uitzonderingen op de vereiste van ingebrekestelling
De ingebrekestelling is niet vereist wanneer zij geen nut meer heeft. Dat is met name het geval:
1° wanneer de verbintenis om iets niet te doen werd geschonden;
2° wanneer de uitvoering van de verbintenis onmogelijk is geworden;
3° wanneer de uitvoering van de verbintenis geen belang meer heeft voor de schuldeiser;
4° wanneer de schuldenaar laat weten dat hij zijn verbintenis niet zal uitvoeren;
5° wanneer de wet of het contract vermeldt dat de schuldenaar in gebreke zal zijn louter door het
verstrijken van de tijdsbepaling; of
6° inzake buitencontractuele aansprakelijkheid.
Hoofdstuk 4. Uitvoering in natura


Art. 5.234. Beginsel
De schuldeiser heeft het recht om de uitvoering van de verschuldigde prestatie in rechte te
vorderen, tenzij dit onmogelijk of abusief zou zijn.
Behoudens de gevallen die de wet bepaalt, kan een veroordeling die niet strekt tot betaling van
een geldsom niet worden ten uitvoer gelegd indien zij noodzakelijk gepaard gaat met de
uitoefening van dwang op de persoon van de schuldenaar of indien zij in strijd is met de
menselijke waardigheid.
Art. 5.235. Vervanging van de schuldenaar
Indien de prestatie zich hiertoe leent, heeft de schuldeiser het recht zich door de rechter te laten
machtigen om de verbintenis zelf uit te voeren of te laten uitvoeren door een derde op kosten van
de schuldenaar.
De schuldeiser heeft het recht om de ongedaanmaking te vorderen van al hetgeen in strijd met de
verbintenis is verricht en zich te laten machtigen om daartoe over te gaan op kosten van de
schuldenaar.
De rechter kan de schuldenaar veroordelen tot betaling van een provisioneel bedrag ter
vergoeding van de kosten van de vervanging.
Art. 5.236. Rechterlijke beslissing die geldt als akte
Indien de prestatie zich daartoe leent, kan de rechter:
1° indien de schuldenaar in gebreke blijft een beslissing te nemen waartoe hij is gehouden en
waarvan de inhoud objectief bepaalbaar is, zich in diens plaats stellen bij die beslissing;
2° indien de schuldenaar in gebreke blijft mee te werken aan het opmaken van een akte die strekt
tot bewijs en die hij moet laten opmaken, bevelen dat zijn beslissing zal gelden als die akte.
Hoofdstuk 5. Herstel van de schade
Art. 5.237. Integrale vergoeding
Bij toerekenbare niet-nakoming is de schuldenaar gehouden tot het integraal herstel van de door
de schuldeiser geleden schade, hetzij in natura, hetzij in geld.
De artikelen 1382 tot 1386bis van het oud Burgerlijk Wetboek zijn van overeenkomstige
toepassing, tenzij hun aard en strekking hiermee onverenigbaar is.


Art. 5.238. Schadebeperkingsplicht
De schuldeiser dient redelijke maatregelen te treffen om de schadelijke gevolgen van de niet-
nakoming te voorkomen en te beperken.
De redelijke kosten die hieraan werden besteed, kunnen worden verhaald op de schuldenaar.
Laat de schuldeiser na deze maatregelen te nemen, dan komt de schade die hieruit voortvloeit
voor zijn rekening.
Hoofdstuk 6. Opschortingsrecht
Art. 5.239. Exceptie van niet-uitvoering
§ 1. In een wederkerige rechtsverhouding kan de schuldeiser van een opeisbare verbintenis de
nakoming van zijn eigen verbintenis opschorten totdat de schuldenaar de zijne uitvoert of
aanbiedt ze uit te voeren. De opschorting moet te goeder trouw worden toegepast.
De bewijslast dat de schuldenaar zijn verbintenis is nagekomen of heeft aangeboden na te
komen, rust op de schuldenaar. Indien de schuldeiser meent dat die nakoming of dat aanbod tot
nakoming niet overeenstemt met hetgeen verschuldigd was, draagt hij de bewijslast.
§ 2. De schuldeiser kan de nakoming van zijn verbintenis tevens opschorten wanneer het
duidelijk is dat zijn schuldenaar zijn verbintenis niet zal hebben uitgevoerd op het einde van de
uitvoeringstermijn en dat de gevolgen van die niet-nakoming voldoende ernstig zijn voor hem. De
schuldeiser kan de nakoming van zijn verbintenis niet meer opschorten indien de schuldenaar
voldoende waarborgen biedt voor de goede uitvoering van de zijne.
§ 3. Wanneer de verbintenis van de schuldenaar nog niet opeisbaar is of wanneer de goede trouw
dat vereist, moet de opschorting zonder onnodige vertraging schriftelijk ter kennis worden
gebracht. De kennisgeving vermeldt de reden van de opschorting en de omstandigheden die de
opschorting rechtvaardigen.
Hoofdstuk 7. Nalatigheidsinterest
Art. 5.240. Moratoire interest
Onverminderd het recht op buitengerechtelijke invorderingskosten, bestaat het herstel
verschuldigd wegens vertraging in de nakoming van een geldschuld uitsluitend in de interest aan
de wettelijke interestvoet, behoudens de uitzonderingen waarin de wet of het contract voorzien.
Deze moratoire interest is verschuldigd zonder dat de schuldeiser het bestaan en de omvang van


de schade hoeft te bewijzen.
Zij is verschuldigd vanaf de dag van de ingebrekestelling, tenzij de wet of het contract ze van
rechtswege doet lopen.
Bij een opzettelijke fout van de schuldenaar kan het herstel de interest aan de wettelijke
interestvoet te boven gaan.
Art. 5.241. Compensatoire interest
Bij vertraging in de betaling van een waardeschuld heeft de schuldeiser recht op integraal herstel,
tenzij in de gevallen bepaald bij wet of contract.
De compensatoire interest is verschuldigd vanaf het ontstaan van de schade.
Ondertitel 7. Maatregelen ter bescherming van de rechten van de schuldeiser
Art. 5.242. Zijdelingse vordering
Bij stilzitten van de schuldenaar kan de schuldeiser die over een zekere en opeisbare
schuldvordering beschikt alle rechten en vorderingen van de schuldenaar, in diens naam en voor
diens rekening, uitoefenen, met uitzondering van die welke uitsluitend aan de persoon verbonden
zijn.
Art. 5.243. Pauliaanse vordering
De schuldeiser kan in eigen naam opkomen tegen de rechtshandelingen van de schuldenaar
gesteld met bedrieglijke miskenning van zijn verhaalsrechten op voorwaarde dat de
schuldvordering vóór de aangevochten rechtshandeling is ontstaan.
Werd de rechtshandeling gesteld onder bezwarende titel dan dient de schuldeiser het bewijs te
leveren dat de derde wist of behoorde te weten dat deze handeling de schuldeisers van deze
schuldenaar zou benadelen.
Deze vordering leidt tot de niet-tegenwerpelijkheid van de rechtshandeling aan de schuldeiser,
onverminderd herstel van de schade indien daartoe grond bestaat.
Deze vordering kan geen afbreuk doen aan de bescherming van de derde-verkrijger
overeenkomstig boek 3.
Ondertitel 8. Gronden van tenietgaan van de verbintenis
Hoofdstuk 1. Algemene bepaling


Art. 5.244. Opsomming van de gronden van tenietgaan
De verbintenis gaat teniet:
1° door betaling;
2° door de uitwerking van de ontbindende voorwaarde of van de uitdovende tijdsbepaling;
3° door schuldvernieuwing;
4° door kwijtschelding van schuld of doordat de schuldeiser eenzijdig afstand doet van zijn recht;
5° door schuldvergelijking;
6° door verval als gevolg van de verdwijning van het voorwerp ervan;
7° in voorkomend geval, door schuldvermenging; en
8° in de overige gevallen waarin de wet of het contract voorziet.
De bevrijdende verjaring zet de verbintenis om in een natuurlijke verbintenis.
Hoofdstuk 2. Schuldvernieuwing
Art. 5.245. Deﬁnitie
Schuldvernieuwing is een contract waarbij een verbintenis wordt tenietgedaan en vervangen door
een nieuwe verbintenis.
Ze kan plaatsvinden door vervanging van een verbintenis tussen dezelfde partijen, door
verandering van schuldenaar of door verandering van schuldeiser.
De bedoeling om de verbintenis te vernieuwen wordt niet vermoed.
Art. 5.246. Schuldvernieuwing door verandering van schuldenaar
Schuldvernieuwing door het in de plaats stellen van een nieuwe schuldenaar kan tot stand komen
zonder medewerking van de eerste schuldenaar.
Art. 5.247. Nevenrechten en zekerheden van de verbintenis
Het tenietgaan van de oude verbintenis strekt zich uit tot alle nevenrechten ervan.
Uitzonderlijk kunnen oorspronkelijke zekerheden, zoals hypotheken of voorrechten, behouden
worden tot zekerheid van de nieuwe verbintenis. Een uitdrukkelijk akkoord vanwege de partijen bij
de schuldvernieuwing is vereist.
Wanneer de oorspronkelijke zekerheden verleend waren door een derde, kunnen zij enkel worden
behouden met diens instemming.


Art. 5.248. Aanwijzing tot betaling of tot ontvangst van betaling
De loutere aanwijzing, door de schuldenaar, van een persoon die in zijn plaats moet betalen,
brengt geen schuldvernieuwing teweeg.
Hetzelfde geldt voor de loutere aanwijzing, door de schuldeiser, van een persoon die voor hem
betaling moet ontvangen.
Art. 5.249. Delegatie
§ 1. De delegatie is het contract waarbij de delegant vanwege de gedelegeerde verkrijgt dat hij
zich ten aanzien van de delegataris verbindt tot uitvoering van een verbintenis waartoe de
delegant gehouden is jegens de delegataris.
§ 2. De gedelegeerde kan, behoudens andersluidende bepaling, geen enkele exceptie uit zijn
verhouding met de delegant of uit de verhouding van laatstgenoemde met de delegataris
inroepen tegen de delegataris.
De gedelegeerde kan evenwel de nietigheid van zijn verbintenis inroepen indien de
schuldvordering van de delegataris jegens de delegant niet bestaat of nietig is wegens schending
van de openbare orde.
§ 3. Wanneer de delegataris de bedoeling heeft de delegant te bevrijden van zijn schuld, brengt de
delegatie schuldvernieuwing teweeg. Deze bedoeling wordt niet vermoed.
Indien deze bedoeling ontbreekt, verschaft de delegatie aan de delegataris een tweede
schuldenaar.
De schuldeiser die met deze bevrijding heeft ingestemd, heeft geen verhaal tegen de delegant,
indien de gedelegeerde insolvabel wordt na de delegatie, tenzij het contract daarin uitdrukkelijk
voorziet.
Hoofdstuk 3. Kwijtschelding van schuld en de eenzijdige afstand
Art. 5.250. Deﬁnitie
Kwijtschelding van schuld is het contract waarbij de schuldeiser de schuldenaar bevrijdt van zijn
verbintenis.
De bevrijding van de zekerheden volstaat niet om kwijtschelding van schuld te doen vermoeden.
Art. 5.251. Kwijtschelding en borgen
De kwijtschelding die aan de hoofdschuldenaar wordt verleend, bevrijdt de borgen.


De kwijtschelding die aan de borg wordt verleend, bevrijdt de hoofdschuldenaar niet.
De kwijtschelding die aan een van de borgen wordt verleend, bevrijdt de andere niet.
Art. 5.252. Afkoop van borg
Wat de schuldeiser van een borg heeft ontvangen als tegenprestatie voor zijn ontslag uit zijn
borgstelling, moet worden toegerekend op de schuld en moet in mindering worden gebracht van
de hoofdschuldenaar en de andere borgen.
Art. 5.253. Eenzijdige afstand
De schuldeiser kan, door zijn enkele wil, afstand doen van zijn vorderingsrecht.
Afstand wordt niet vermoed.
Hoofdstuk 4. Schuldvergelijking
Art. 5.254. Deﬁnitie
Er is sprake van schuldvergelijking wanneer wederzijdse verbintenissen uitdoven ten belope van
het laagste bedrag of hoeveelheid.
Schuldvergelijking vindt niet plaats ten aanzien van een schuldvordering en een schuld die in van
elkaar gescheiden vermogens van eenzelfde persoon vallen.
De schuldvergelijking kan wettelijk, conventioneel of gerechtelijk zijn.
Art. 5.255. Wettelijke schuldvergelijking
Wettelijke schuldvergelijking heeft plaats van rechtswege, zelfs buiten het medeweten van de
schuldenaars.
Deze schuldvergelijking heeft alleen plaats tussen twee verbintenissen die beide de betaling van
een geldsom of de levering van een zekere hoeveelheid vervangbare voorwerpen van dezelfde
soort betreffen en die beide zeker, effen en opeisbaar zijn.
Niet betwiste verbintenissen tot levering van granen of waren, waarvan de prijs door de oﬃciële
marktberichten wordt bepaald, kunnen in vergelijking worden gebracht met geldschulden die
vaststaand en opeisbaar zijn.
Art. 5.256. Uitzonderingen
Schuldvergelijking heeft plaats, uit welke bron de wederzijdse verbintenissen ook ontstaan,


uitgezonderd in geval van:
1° een eis tot teruggave van een voorwerp dat de eigenaar wederrechtelijk is ontnomen;
2° een eis tot teruggave van iets dat in bewaring of in bruikleen is gegeven; of
3° een verbintenis in de mate zij niet vatbaar is voor beslag.
Art. 5.257. Respijttermijn
Een respijttermijn verhindert de schuldvergelijking niet.
Art. 5.258. Borgtocht
De borg kan in vergelijking brengen hetgeen de schuldeiser aan de hoofdschuldenaar
verschuldigd is.
De hoofdschuldenaar kan echter niet in vergelijking brengen hetgeen de schuldeiser aan de borg
verschuldigd is.
Art. 5.259. Kosten
Wanneer beide verbintenissen niet op dezelfde plaats betaalbaar zijn, kunnen zij enkel in
vergelijking worden gebracht met vergoeding van de kosten van de betaling.
Art. 5.260. Toerekening
Indien meerdere verbintenissen vatbaar zijn voor schuldvergelijking, is artikel 5.209 van
overeenkomstige toepassing.
Art. 5.261. Rechten van derden
Schuldvergelijking heeft niet plaats ten nadele van de verkregen rechten van een derde. Aldus kan
de schuldenaar die schuldeiser is geworden nadat in zijn handen door iemand beslag onder
derden is gelegd, zich niet op de schuldvergelijking beroepen ten nadele van de beslaglegger.
Evenmin kan schuldvergelijking plaatsvinden nadat er op het vermogen van een van de partijen
samenloop is ontstaan.
Deze regel uit het eerste lid lijdt uitzondering wanneer het samenhangende verbintenissen
betreft.
Art. 5.262. Betaling in onwetendheid van schuldvergelijking


Diegene die een verbintenis heeft betaald die van rechtswege door schuldvergelijking was teniet
gegaan, kan, bij het verhalen van de schuldvordering die hij niet in vergelijking gebracht heeft, zich
ten nadele van derden niet meer beroepen op de zekerheidsrechten die aan deze schuldvordering
verbonden waren, tenzij hij een gegronde reden heeft gehad om onwetend te zijn van de
schuldvordering waarmee zijn schuld moest worden in vergelijking gebracht.
Art. 5.263. Conventionele schuldvergelijking
Indien de vereisten voor wettelijke schuldvergelijking niet vervuld zijn, kunnen de partijen
overeenkomen dat de schuldvergelijking plaatsheeft. De conventionele schuldvergelijking heeft
uitwerking vanaf de wilsovereenstemming of, indien het toekomstige verbintenissen betreft,
vanaf hun ontstaan.
Deze schuldvergelijking is tegenwerpelijk aan derden overeenkomstig artikel 5.261 of, in
voorkomend geval, overeenkomstig de artikelen 14 en 15 van de wet van 15 december 2004
betreffende de ﬁnanciële zekerheden.
Art. 5.264. Gerechtelijke schuldvergelijking
Zelfs indien de verbintenissen nog niet zeker of effen zijn, kan de schuldvergelijking worden
uitgesproken door de rechter.
De gerechtelijke schuldvergelijking heeft uitwerking vanaf de uitspraak.
Gerechtelijke schuldvergelijking is tegenwerpelijk aan derden overeenkomstig artikel 5.261.
Hoofdstuk 5. Verval van de verbintenis door verdwijning van het voorwerp
Art. 5.265. Verdwijning van het voorwerp
De verbintenis die onmogelijk nog kan worden nagekomen in natura om welke reden ook, zelfs al
is de niet-nakoming toerekenbaar aan de schuldenaar, is van rechtswege vervallen, onverminderd
de sancties die openstaan voor de schuldeiser.
Art. 5.266. Verlies van een bepaald voorwerp door overmacht
Wanneer het bepaald voorwerp waarop de prestatie betrekking heeft, tenietgaat, buiten de handel
gesteld wordt, of verloren gaat zodanig dat men van zijn bestaan geheel onwetend is, vervalt de
verbintenis.
De schuldenaar is geenszins verplicht tot herstel indien de teruggave van het bepaald voorwerp


onmogelijk is geworden door een geval van overmacht en vooraleer de schuldenaar in gebreke
was.
De schuldeiser geniet van de rechten of vorderingen tot herstel met betrekking tot dat bepaald
voorwerp die de schuldenaar toekomen.
Art. 5.267. Ingebrekestelling en afwezigheid van oorzakelijk verband
Zelfs wanneer de schuldenaar in gebreke is, en indien hij de gevallen van overmacht niet op zich
heeft genomen, vervalt de verbintenis, en is de schuldenaar van elke verbintenis bevrijd, als het
voorwerp eveneens bij de schuldeiser was tenietgegaan, ware het hem geleverd.
Het eerste lid is ook van overeenkomstige toepassing op de verbintenissen die betrekking hebben
op een prestatie om iets te doen of niet te doen.
Indien echter de eigenaar van een voorwerp daarvan is beroofd door een opzettelijke fout, stelt
zijn verlies de ontvreemder niet vrij van de verplichting de schade te herstellen.
Hoofdstuk 6. Schuldvermenging
Art. 5.268. Deﬁnitie
Er is sprake van schuldvermenging wanneer de hoedanigheden van schuldeiser en schuldenaar
van een verbintenis in dezelfde persoon verenigd worden.
Dat is niet het geval wanneer de verbintenis twee onderscheiden vermogens van eenzelfde
persoon betreft.
Art. 5.269. Gevolgen van schuldvermenging
De schuldvermenging schorst van rechtswege de opeisbaarheid van de verbintenis.
Indien die opeisbaarheid deﬁnitief wordt verhinderd, doet de schuldvermenging de verbintenis
van rechtswege teniet.
Art. 5.270. Schuldvermenging en borgen
Schuldvermenging die in de persoon van de hoofdschuldenaar plaatsheeft, strekt tot voordeel
van zijn borgen.
Schuldvermenging die in de persoon van de borg plaatsheeft, heeft geen invloed op de
hoofdverbintenis.


HOOFDSTUK 3. - Wijzigingsbepalingen
Afdeling I. - Wijzigingen van het Gerechtelijk Wetboek
Art. 3. In artikel 1334 van het Gerechtelijk Wetboek wordt het cijfer "1244" vervangen door het
cijfer "5.201".
Art. 4. In artikel 1390ter, tweede lid, van hetzelfde Wetboek, ingevoegd bij de wet van 14 januari
1993 en laatstelijk gewijzigd bij de wet van 30 december 2009, wordt het cijfer "1690" vervangen
door het cijfer "5.183".
Art. 5. In artikel 1394/20 van hetzelfde Wetboek, ingevoegd bij de wet van 19 oktober 2015, wordt
het woord "strafbedingen" vervangen door het woord "schadebedingen".
Art. 6. In artikel 1394/21, tweede lid, 2°, van hetzelfde Wetboek, ingevoegd bij de wet van 19
oktober 2015, wordt het woord "strafbedingen" vervangen door het woord "schadebedingen".
Art. 7. In artikel 1394/24 van hetzelfde Wetboek, ingevoegd bij de wet van 19 oktober 2015,
worden de volgende wijzigingen aangebracht:
1° in paragraaf 1, tweede lid, wordt het woord "strafbeding" vervangen door het woord
"schadebeding";
2° in paragraaf 4 wordt het woord "strafbedingen" vervangen door het woord "schadebedingen".
Art. 8. In artikel 1445, tweede lid, van hetzelfde Wetboek wordt het cijfer "1166" vervangen door
het cijfer "5.242".
Art. 9. In artikel 1539, derde lid, van hetzelfde Wetboek wordt het cijfer "1166" vervangen door het
cijfer "5.242".
Art. 10. In artikel 1675/16bis, § 1, van hetzelfde Wetboek, ingevoegd bij de wet van 13 december
2005, wordt het cijfer "1287" vervangen door het cijfer "5.251".
Art. 11. In artikel 1730, § 2, van hetzelfde Wetboek, ingevoegd bij de wet van 21 februari 2005,


wordt het cijfer "1153" vervangen door het cijfer "5.240".
Afdeling II. - Wijzigingen van het Wetboek van vennootschappen en verenigingen
Art. 12. In artikel 1:10, § 1, eerste lid, van het Wetboek van vennootschappen en verenigingen
wordt het cijfer "1138" vervangen door het cijfer "5.80".
Art. 13. In artikel 2:144, derde lid, van hetzelfde Wetboek wordt het cijfer "1166" vervangen door
het cijfer "5.242".
Art. 14. In artikel 4:15, eerste lid, van hetzelfde Wetboek wordt het cijfer "1166" vervangen door
het cijfer "5.242".
Afdeling III. - Wijzigingen van het Wetboek van economisch recht
Art. 15. In artikel VI.7/3, tweede lid, van het Wetboek van economisch recht, ingevoegd bij de wet
van 15 mei 2014, wordt het cijfer "1235" vervangen door het cijfer "5.195".
Art. 16. In artikel VI.83, 10° en 11°, van hetzelfde Wetboek, ingevoegd bij de wet van 21 december
2013, worden de woorden "artikel 1184" vervangen door de woorden "de artikelen 5.90 tot 5.96".
Art. 17. In artikel VI.91/5, 5°, van hetzelfde Wetboek, ingevoegd bij de wet van 4 april 2019,
worden de woorden "artikel 1184" vervangen door de woorden "artikelen 5.90 tot 5.96".
Art. 18. In artikel VII.106, § 5, van hetzelfde Wetboek, ingevoegd bij de wet van 19 april 2014,
wordt het cijfer "1254" vervangen door het cijfer "5.210".
Art. 19. In artikel VII.147/17 van hetzelfde Wetboek, ingevoegd bij de wet van 22 april 2016,
worden de woorden "de artikelen 1250 en 1251" vervangen door de woorden "de artikelen 5.218
tot 5.220".
Art. 20. In artikel VII.147/22, § 5, van hetzelfde Wetboek, ingevoegd bij de wet van 22 april 2016,
wordt het cijfer "1254" vervangen door het cijfer "5.210".


Art. 21. In artikel VII.199, tweede lid, van hetzelfde Wetboek, ingevoegd bij de wet van 19 april
2014, wordt het woord "strafbedingen" vervangen door het woord "schadebedingen".
Art. 22. In artikel VII.213, tweede lid, van hetzelfde Wetboek, ingevoegd bij de wet van 22 april
2016, wordt het woord "strafbedingen" vervangen door het woord "schadebedingen".
Art. 23. In artikel XX.56, § 3, van hetzelfde Wetboek, ingevoegd bij de wet van 11 augustus 2017,
wordt het woord "strafbedingen" vervangen door het woord "schadebedingen".
Art. 24. In artikel XX.65, § 3, tweede lid van hetzelfde Wetboek, ingevoegd bij de wet van 11
augustus 2017, wordt het cijfer "1244" vervangen door het cijfer "5.201".
Art. 25. In artikel XX.201, tweede lid, van hetzelfde Wetboek, ingevoegd bij de wet van 11
augustus 2017, wordt het woord "strafbedingen" vervangen door het woord "schadebedingen".
Afdeling IV. - Wijzigingen van het oud Burgerlijk Wetboek
Art. 26. In artikel 1475, § 2, eerste lid, 2°, van het oud Burgerlijk Wetboek, ingevoegd bij de wet van
23 november 1998 en laatstelijk gewijzigd bij de wet van 21 december 2018, worden de woorden
"de artikelen 1123 en 1124" vervangen door de woorden "de artikelen 5.40 tot 5.41".
Art. 27. In artikel 60, derde lid, van boek III, titel XVII, van het oud Burgerlijk Wetboek, ingevoegd bij
de wet van 11 juli 2013 en gewijzigd bij de wet van 25 december 2016, worden de woorden "De
artikelen 1690, § 1, derde en vierde lid, en 1691" vervangen door de woorden "De artikelen 3.28, §
2, 5.179, derde lid en 5 181, tweede en derde lid".
Art. 28. In artikel 2244, § 2, eerste lid, van hetzelfde Wetboek, ingevoegd bij de wet van 23 mei
2013, worden de woorden "artikel 1146" vervangen door de woorden "de artikelen 5.231 en
5.233".
Afdeling V. - Wijziging van het Burgerlijk Wetboek
Art. 29. Artikel 4.126 van het Burgerlijk Wetboek, ingevoegd bij de wet van 19 januari 2022, wordt
aangevuld met een paragraaf 3, luidende:


" § 3. De griﬃer van het rechtscollege dat ze heeft uitgesproken, stelt het centraal erfrechtregister
in kennis van de in paragraaf 1, 6°, bedoelde vonnissen of arresten.
De griﬃer van het rechtscollege dat het in het eerste lid bedoelde vonnis of arrest heeft
uitgesproken, stelt het centraal erfrechtregister in kennis van elk verzet, elk hoger beroep of elke
voorziening tegen dit vonnis of arrest.
De griﬃer van het rechtscollege dat ze heeft uitgesproken stelt het centraal erfrechtregister in
kennis van de rechterlijke beslissingen waarbij een in het eerste lid bedoeld vonnis of arrest wordt
vernietigd of hervormd.".
Afdeling VI. - Wijziging van de wet van 2 april 1962 betreffende de Federale Participatie- en
Investeringsmaatschappij en de gewestelijke investeringsmaatschappijen
Art. 30. In artikel 2sexies, § 2, tweede lid, van de wet van 2 april 1962 betreffende de Federale
Participatie- en Investeringsmaatschappij en de gewestelijke investeringsmaatschappijen,
ingevoegd bij de wet van 5 december 2017, worden de woorden "Artikel 1184 van het Burgerlijk
Wetboek is" vervangen door de woorden "De artikelen 5.90 tot 5.96 van het Burgerlijk Wetboek
zijn".
Afdeling VII. - Wijziging van de wet van 10 juni 1964 op het openbaar aantrekken van spaargelden
Art. 31. In artikel 21, § 4, van de wet van 10 juni 1964 op het openbaar aantrekken van
spaargelden wordt het woord "strafbedingen" vervangen door het woord "schadebedingen".
Afdeling VIII. - Wijziging van de wet van 12 april 1965 betreffende het vervoer van gasachtige
producten en andere door middel van leidingen
Art. 32. In artikel 16, eerste lid, 7°, van de wet van 12 april 1965 betreffende het vervoer van
gasachtige producten en andere door middel van leidingen, wordt het woord "strafbedingen"
vervangen door het woord "schadebedingen".
Afdeling IX. - Wijziging van de wet van 1 april 1976 betreffende de verticale integratie in de sector
van de dierlijke productie
Art. 33. In artikel 13, eerste lid, van de wet van 1 april 1976 betreffende de verticale integratie in
de sector van de dierlijke productie wordt het woord "strafbeding" vervangen door het woord
"schadebeding".


Afdeling X. - Wijziging van de gecoördineerde wet van 14 juli 1994 betreffende de verplichte
verzekering voor geneeskundige verzorging en uitkeringen
Art. 34. In artikel 72, derde lid, van de gecoördineerde wet van 14 juli 1994, betreffende de
verplichte verzekering voor geneeskundige verzorging en uitkeringen gecoördineerd op 14 juli
1994, laatstelijk gewijzigd bij de wet van 17 februari 2012, worden de volgende wijzigingen
aangebracht:
1° de woorden "de artikelen 1226 tot en met 1233" worden vervangen door de woorden "artikel
5.88";
2° het woord "strafbedingen" wordt vervangen door het woord "schadebedingen".
Afdeling XI. - Wijziging van de wet van 17 juli 1997 betreffende het gerechtelijk akkoord
Art. 35. In artikel 28, tweede lid, van de wet van 17 juli 1997 betreffende het gerechtelijk akkoord,
opgeheven bij de wet van 31 januari 2009 uitgezonderd voor de gevallen bedoeld in artikel 85 van
die wet, wordt het woord "strafbedingen" vervangen door het woord "schadebedingen".
Afdeling XII. - Wijziging van de wet van 3 november 2001 tot oprichting van de Belgische
Investeringsmaatschappij voor Ontwikkelingslanden
Art. 36. In artikel 4bis, § 3, tweede lid, van de wet van 3 november 2001 tot oprichting van de
Belgische Investeringsmaatschappij voor Ontwikkelingslanden, ingevoegd bij de wet van 20
januari 2014, worden de woorden "Artikel 1184 van het Burgerlijk Wetboek is" vervangen door de
woorden "De artikelen 5.90 tot 5.96 van het Burgerlijk Wetboek zijn".
Afdeling XIII. - Wijziging van de wet van 2 augustus 2002 betreffende het toezicht op de ﬁnanciële
sector en de ﬁnanciële diensten
Art. 37. In artikel 31, § 4, derde lid, van de wet van 2 augustus 2002 betreffende het toezicht op de
ﬁnanciële sector en de ﬁnanciële diensten, gewijzigd bij de wet van 30 juli 2018, wordt het cijfer
"1254" vervangen door het woord "5.210".
Afdeling XIV. - Wijziging van de wet van 11 juni 2004 betreffende de informatieverstrekking bij de
verkoop van tweedehandsvoertuigen
Art. 38. In artikel 7 van de wet van 11 juni 2004 betreffende de informatieverstrekking bij de


verkoop van tweedehandsvoertuigen, gewijzigd bij de wet van 28 november 2018, wordt het cijfer
"1116" vervangen door het cijfer "5.35".
Afdeling XV. - Wijzigingen van de wet van 15 december 2004 betreffende ﬁnanciële zekerheden
en houdende diverse ﬁscale bepalingen inzake zakelijke-zekerheidsovereenkomsten en leningen
met betrekking tot ﬁnanciële instrumenten
Art. 39. In artikel 8, §§ 1 en 2 van de wet van 15 december 2004, betreffende ﬁnanciële
zekerheden en houdende diverse ﬁscale bepalingen inzake zakelijke-zekerheidsovereenkomsten
en leningen met betrekking tot ﬁnanciële instrumenten, wordt het cijfer "1254" vervangen door het
cijfer "5.210".
Art. 40. In artikel 9, § 1, eerste lid, van dezelfde wet, wordt het cijfer "1254" vervangen door het
cijfer "5.210".
Art. 41. In artikel 9/1, §§ 1 en 2, van dezelfde wet, ingevoegd bij de wet van 26 september 2011,
wordt het cijfer "1254" telkens vervangen door het cijfer "5.210".
Art. 42. In artikel 11, § 3, van dezelfde wet, wordt het cijfer "1254" vervangen door het cijfer
"5.210".
Art. 43. In artikel 12, § 3, van dezelfde wet, gewijzigd bij de wet van 26 september 2011, wordt het
cijfer "1254" vervangen door het cijfer "5.210".
Art. 44. In artikel 13, § 2, tweede lid, van dezelfde wet, wordt het cijfer "1254" vervangen door het
cijfer "5.210".
Afdeling XVI. - Wijzigingen van de wet van 31 januari 2009 betreffende de continuïteit van de
ondernemingen
Art. 45. In artikel 35, § 3, eerste lid, van de wet van 31 januari 2009 betreffende de continuïteit van
de ondernemingen, opgeheven bij de wet van 11 augustus 2017 uitgezonderd voor de gevallen
bedoeld in artikel 71 van die wet, worden de volgende wijzigingen aangebracht:
1° het woord "strafbedingen" wordt vervangen door het woord "schadebedingen";


2° het woord "strafbeding" wordt vervangen door het woord "schadebeding".
Art. 46. In artikel 43, tweede lid, van dezelfde wet, opgeheven bij de wet van 11 augustus 2017
uitgezonderd voor de gevallen bedoeld in artikel 71 van die wet, wordt het cijfer "1244" vervangen
door het cijfer "5.201".
Afdeling XVII. - Wijzigingen van de wet van 3 augustus 2012 betreffende diverse maatregelen ter
vergemakkelijking van de mobilisering van schuldvorderingen in de ﬁnanciële sector
Art. 47. In artikel 7, § 2, van de wet van 3 augustus 2012 betreffende diverse maatregelen ter
vergemakkelijking van de mobilisering van schuldvorderingen in de ﬁnanciële sector, vervangen
bij de wet van 25 december 2016, worden de woorden "boek III, titel VI, hoofdstuk VIII" vervangen
door de woorden "boek 5, titel 3, ondertitel 4, hoofdstuk 1".
Art. 48. In artikel 8, § 4, van de dezelfde wet wordt het cijfer "1167" vervangen door het cijfer
"5.243".
Afdeling XVIII. - Wijziging van de wet van 30 juli 2013 betreffende de verkoop van
toegangsbewijzen tot evenementen
Art. 49. In artikel 6 van de wet van 30 juli 2013 betreffende de verkoop van toegangsbewijzen tot
evenementen, wordt het cijfer "1116" vervangen door het cijfer "5.35".
Afdeling XIX. - Wijziging van de wet van 21 december 2013 betreffende diverse bepalingen inzake
de ﬁnanciering voor kleine en middelgrote ondernemingen
Art. 50. In artikel 12, derde lid, van de wet van 21 december 2013 betreffende diverse bepalingen
inzake de ﬁnanciering voor kleine en middelgrote ondernemingen, wordt het woord "strafbeding"
vervangen door het woord "schadebeding".
Afdeling XX. - Wijzigingen van de wet van 4 april 2014 betreffende de verzekeringen
Art. 51. In artikel 139, tweede lid, van de wet van 4 april 2014 betreffende de verzekeringen
worden de woorden "De artikelen 1689 tot 1701 en 2075 van het Burgerlijk Wetboek" vervangen
door de woorden "Boek 5, titel 3, ondertitel 4, hoofdstuk 1, van het Burgerlijk Wetboek en artikel
60, derde lid, van boek III, titel XVII, van het oud Burgerlijk Wetboek".


Art. 52. In artikel 190, eerste lid, van dezelfde wet wordt het cijfer "1167" vervangen door het cijfer
"5.243".
Art. 53. In artikel 246, derde lid, van dezelfde wet wordt het cijfer "1252" vervangen door het cijfer
"5.223".
Afdeling XXI. - Wijzigingen van de wet van 25 april 2014 op het statuut van en het toezicht op
kredietinstellingen en beursvennootschappen
Art. 54. In artikel 78, tweede lid, van de wet van 25 april 2014 op het statuut van en het toezicht
op kredietinstellingen en beursvennootschappen, laatstelijk gewijzigd bij de wet van 2 mei 2019,
wordt het cijfer "1167" vervangen door het cijfer "5.243".
Art. 55. In artikel 274 van dezelfde wet, gewijzigd bij de wet van 2 mei 2019, wordt het cijfer
"1167" vervangen door het cijfer "5.243".
Art. 56. In artikel 373, § 2, van dezelfde wet, gewijzigd bij de wet van 2 mei 2019, wordt het cijfer
"1167" vervangen door het cijfer "5.243".
Afdeling XXII. - Wijzigingen van de wet van 13 maart 2016 op het statuut van en het toezicht op
de verzekerings- of herverzekeringsondernemingen
Art. 57. In artikel 106, derde lid, van de wet van 13 maart 2016 op het statuut van en het toezicht
op de verzekerings- of herverzekeringsondernemingen, gewijzigd bij de wet van 2 mei 2019, wordt
het cijfer "1167" vervangen door het cijfer "5.243".
Art. 58. In artikel 522, eerste lid, gewijzigd bij de wet van 2 mei 2019, van dezelfde wet, wordt het
cijfer "1167" vervangen door het cijfer "5.243".
Art. 59. In artikel 634, tweede lid, van dezelfde wet, gewijzigd bij de wet van 2 mei 2019, wordt het
cijfer "1167" vervangen door het cijfer "5.243".
Afdeling XXIII. - Wijziging van de wet van 23 november 2017 tot wijziging van de naam van de
Belgische Technische Coöperatie en tot vaststelling van de opdrachten en de werking van Enabel,


Belgisch Ontwikkelingsagentschap
Art. 60. In artikel 32, § 3, tweede lid, van de wet van 23 november 2017 tot wijziging van de naam
van de Belgische Technische Coöperatie en tot vaststelling van de opdrachten en de werking van
Enabel, Belgisch Ontwikkelingsagentschap, worden de woorden "Artikel 1184 van het Burgerlijk
Wetboek is" vervangen door de woorden "De artikelen 5.90 tot 5.96 van het Burgerlijk Wetboek
zijn".
Afdeling XXIV. - Wijziging van de wet van 13 april 2019 tot invoering van een Burgerlijk Wetboek
en tot invoeging van boek 8 "Bewijs" in dat Wetboek
Art. 61. In artikel 2 van de wet van 13 april 2019 tot invoering van een Burgerlijk Wetboek en tot
invoeging van boek 8 "Bewijs" in dat Wetboek wordt het eerste lid vervangen als volgt:
"Er wordt een Burgerlijk Wetboek ingevoerd, bestaande uit de volgende boeken:
1° Boek 1. Algemene bepalingen;
2° Boek 2. Personen, familie en relatievermogensrecht;
3° Boek 3. Goederen;
4° Boek 4. Nalatenschappen, schenkingen en testamenten;
5° Boek 5. Verbintenissen;
6° Boek 6. Buitencontractuele aansprakelijkheid;
7° Boek 7. Bijzondere overeenkomsten;
8° Boek 8. Bewijs;
9° Boek 9. Zekerheden;
10° Boek 10. Verjaring.".
HOOFDSTUK 4. - Opheﬃngsbepalingen
Afdeling I. - Opheﬃngen in het oud Burgerlijk Wetboek
Art. 62. In het oud Burgerlijk Wetboek worden de volgende artikelen opgeheven:
1° artikel 2;
2° de artikelen 1101 tot 1123;
3° de artikelen 1124 en 1125, gewijzigd bij de wet van 30 april 1958 en de wet van 17 maart 2013;
4° de artikelen 1126 tot 1129;


5° artikel 1130, laatstelijk gewijzigd bij de wet van 31 juli 2017;
6° de artikelen 1131 tot 1137;
7° artikel 1138, vervangen bij de wet van 4 februari 2020;
8° de artikelen 1139 tot 1151 ;
9° artikel 1153, vervangen bij de wet van 1 mei 1913 en gewijzigd bij de wet van 23 november
1998;
10° de artikelen 1154 en 1155, gewijzigd bij de wet van 1 mei 1913;
11° de artikelen 1156 tot 1166;
12° artikel 1167, gewijzigd bij de wet van 14 juli 1976;
13° de artikelen 1168 tot 1225;
14° artikel 1226, gewijzigd bij de wet van 23 november 1998;
15° de artikelen 1227 tot 1230;
16° artikel 1231, vervangen bij de wet van 23 november 1998;
17° de artikelen 1232 tot 1240;
18° de artikelen 1241 tot 1243;
19° artikel 1244, vervangen bij de wet van 10 oktober 1967;
20° de artikelen 1245 tot 1294;
21° artikel 1295, vervangen bij de wet van 6 juli 1994;
22° de artikelen 1296 tot 1303;
23° artikel 1304, gewijzigd bij de wet van 14 juli 1976 en de wet van 17 maart 2013;
24° de artikelen 1305 tot 1307;
25° artikel 1309, vervangen bij de wet van 19 januari 1990 en gewijzigd bij de wet van 30 juli 2013;
26° de artikelen 1310 en 1311;
27° artikel 1312, vervangen bij de wet van 30 april 1958 en gewijzigd bij de wet van 17 maart
2013;
28° artikel 1313;
29° artikel 1314, gewijzigd bij de wet van 17 maart 2013;
30° artikel 1321;
31° artikel 1338;
32° artikel 1370, gewijzigd bij de wet van 29 april 2001;
33° de artikelen 1371 tot 1381;
34° artikel 1689;


35° artikel 1690, laatstelijk gewijzigd bij de wet van 4 februari 2020;
36° artikel 1691, vervangen bij de wet van 6 juli 1994;
37° de artikelen 1692 tot 1695;
38° de artikelen 1699 tot 1701;
39° artikel 2281, hersteld bij de wet van 20 oktober 2000 en gewijzigd bij de wet van 13 april
2019.
Afdeling II. - Opheﬃng in het Gerechtelijk Wetboek
Art. 63. In het vierde deel, boek IV, van het Gerechtelijk Wetboek wordt hoofdstuk XVIII, dat de
artikelen 1352 tot 1357 bevat, opgeheven.
HOOFDSTUK 5. - Overgangsbepalingen
Art. 64. De bepalingen van boek 5 van het Burgerlijk Wetboek zijn van toepassing op alle
rechtshandelingen en rechtsfeiten die hebben plaatsgevonden na de inwerkingtreding van deze
wet.
Tenzij partijen anders zijn overeengekomen, zijn die bepalingen niet van toepassing en blijven de
vorige regels van toepassing:
1° op de toekomstige gevolgen van rechtshandelingen en rechtsfeiten die hebben
plaatsgevonden voor de inwerkingtreding van deze wet;
2° in afwijking van het eerste lid, op rechtshandelingen en rechtsfeiten die hebben
plaatsgevonden na de inwerkingtreding van deze wet die betrekking hebben op een verbintenis
ontstaan uit een rechtshandeling of rechtsfeit dat heeft plaatsgevonden voor de inwerkingtreding
van deze wet.
HOOFDSTUK 6. - Inwerkingtreding
Art. 65. Deze wet treedt in werking op de eerste dag van de zesde maand na die waarin ze is
bekendgemaakt in het Belgisch Staatsblad.
Onverminderd het eerste lid, treedt artikel 29 in werking op 1 juli 2022.
Kondigen deze wet af, bevelen dat zij met 's Lands zegel zal worden bekleed en door het Belgisch
Staatsblad zal worden bekendgemaakt.


Gegeven te Brussel, 28 april 2022.
FILIP
Van Koningswege :
De Minister van Justitie,
V. VAN QUICKENBORNE
Met 's Lands zegel gezegeld :
De Minister van Justitie,
V. VAN QUICKENBORNE
_______
Nota
(1) Kamer van volksvertegenwoordigers
(www.dekamer.be)
Stukken: 55 1806
Integraal Verslag: 21 april 2022.
